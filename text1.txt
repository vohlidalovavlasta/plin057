Rozmluva s paní Grubachovou
Pak slečna Bürstnerová
Patrně učinil někdo na Josefa K. křivé udání, neboť aniž se dopustil něčeho zlého, byl jednou
ráno zatčen. Kuchařka paní Grubachové, jeho bytné, která mu každý den ráno kolem osmé
přinesla snídani, tentokrát nepřišla. To se ještě nikdy nestalo. Čekal ještě chvilku, viděl se svého
polštáře stařenu, která bydlila naproti a která ho teď pozorovala se zvědavostí u ní zcela
neobvyklou, potom však, zároveň udiven i hladov, zazvonil. Ihned se ozvalo zaklepání, a vešel
muž, kterého zde v bytě ještě nikdy neviděl. Byl štíhlý a přece pevně rostlý, měl na sobě
přiléhavý černý oděv, který byl podobně jako cestovní obleky opatřen všelikými skládanými
záhyby, kapsami, přezkami, knoflíky a pásem a zdál se proto zvlášť praktický, aniž bylo jasné, k
čemu oblek vlastně slouží. “Kdo jste?” zeptal se K. a ihned se zpola vztyčil v posteli. Muž však
pominul otázku, jako by jeho zjev byl něco, co se prostě musí vzít na vědomí, a řekl jen: “Vy jste
zvonil?” “Ať mi Anna přinese snídani,” řekl K. a pokoušel se, nejdřív mlčky, aby pozorností a
uvažováním zjistil, kdo vlastně je ten člověk. Ten se však nevydával nijak dlouho jeho
pohledům, nýbrž obrátil se ke dveřím, pootevřel je a řekl komusi, kdo patrně stál hned za
dveřmi: “Chce, aby mu Anna přinesla snídani.” Následovalo kratičké zasmání ve vedlejším
pokoji, nebylo podle zvuku jisto, nesměje-li se několik osob. Ačkoli nebylo možné, aby se tím
ten cizí člověk dověděl něco, co by nebyl věděl už předtím, řekl přece K-ovi hlasem, který zněl
jako hlášení: “Je to nemožné.” “To by ale byly pěkné novinky,” řekl K., vyskočil z postele a
rychle si natáhl kalhoty. “A to se tedy podívám, jací lidé to jsou ve vedlejším pokoji a jak mi
paní Grubachová hodlá vysvětlit takové vyrušení.” Napadlo ho sice ihned, že nebylo třeba, aby
to řekl nahlas, a že tím jaksi uznal, že tomu cizímu člověku přísluší jakési dozírací právo, avšak
to teď nepokládal za důležité. Přesto si to cizinec vyložil v tomto smyslu, neboť řekl: “Nechcete
raději zůstat zde?” “Ani nechci zůstat zde, ani nechci, abyste se mnou mluvil, dokud se mi
nepředstavíte.” “Myslili jsme to dobře,” řekl cizí muž a otevřel teď sám od sebe dveře. Ve
vedlejším pokoji, do něhož K. vstoupil pomaleji, než hodlal, vypadalo to na první pohled skoro
zcela tak jako včera večer. Byl to obytný pokoj paní Grubachové, snad bylo v tom pokoji,
přeplněném nábytkem, pokrývkami, porcelánem a fotografiemi, dnes o něco víc místa než jindy;
nepoznalo se to hned, tím méně, že hlavní změna záležela v přítomnosti jakéhosi muže, který
seděl u otevřeného okna s knihou, od níž teď vzhlédl. “Měl jste zůstat ve svém pokoji! Což vám
to František neřekl?” “Ale co vlastně chcete?” řekl K. a odvrátil se pohledem od té nové
známosti k člověku pojmenovanému jménem František, jenž zůstal stát ve dveřích, a pak zase
zpátky. Otevřeným oknem bylo zas vidět stařenu, jež se zvědavostí věru stařeckou přistoupila k
oknu teď protějšímu, aby i nadále všechno viděla. “Ale teď řeknu paní Grubachové –” řekl K.,
pohnul sebou, jako by se odtrhával od obou mužů, kteří však stáli daleko od něho, a chtěl jít dál.
“Ne,” řekl muž u okna, hodil knihu na stolek a vstal. “Nesmíte odejít, vždyť jste zatčen,” “Skoro
to tak vypadá,” řekl K. “A pročpak?” zeptal se potom. “Nejsme tu proto, abychom vám to řekli.
Jděte do svého pokoje a čekejte. Řízení je zahájeno a dovíte se všechno v pravý čas. Jdu nad svůj
příkaz, když vám tak přátelsky domlouvám. Ale doufám, že to neslyší nikdo než František, a ten 
je sám k vám vlídný proti všem předpisům. Budete-li mít i nadále tolik štěstí, jako máte tím, že
máte za hlídače právě nás, můžete doufat, že všechno dobře dopadne.” K. se chtěl posadit, teď
však viděl, že v celém pokoji není pranic, nač by se člověk mohl posadit, jen právě židle u okna.
“Přesvědčíte se ještě, jak je to všechno pravda,” řekl František a zároveň s druhým mužem
pokročil k němu. Zejména druhý muž K-a značně přečníval a poklepal mu několikrát na rameno.
Oba si prohlédli K-ovu noční košili a řekli, teď že si bude musit oblékat košili daleko horší, tuhle
košili že však uschovají jako ostatní prádlo a všechno mu zas vrátí, dopadne-li jeho věc dobře.
“Bude lépe, dáte-li ty věci nám než do skladiště,” řekli, “neboť ve skladišti docházívá k
zpronevěrám a mimo to tam všechny věci po nějaké době prodají, a nic se přitom neohlížejí, je-li
řízení skončeno či není. A jak dlouho takové procesy trvají, a což teprv v poslední době 1
Skladiště by vám sice vyplatilo, co za svršky bylo strženo, ale to je už o sobě málo, protože při
prodeji nerozhoduje výše nabídky, nýbrž výše úplatku, a mimo to víme ze zkušenosti, jak se
takové tržby zmenší, když jdou bůhvíkolik let z ruky do ruky.” K. téměř nedbal těch řečí,
nezáleželo mu zvlášť na právu, aby volně nakládal se svými věcmi, pokud mu takové právo
vůbec přísluší –, bylo mu daleko důležitější, aby si zjednal jasno o své situaci; za přítomnosti
těch lidí nemohl však ani přemýšlet, pořád do něho téměř přátelsky vráželo břicho druhého
hlídače – ti dva mohli přece být jen hlídači –, když však vzhlédl, uviděl obličej, který se nijak
nehodil k tlustému tělu, kostnatý obličej se silným nosem stočeným na stranu, a ten obličej se
přes jeho hlavu dorozumíval s druhým hlídačem. Co je to jen za lidi? O čem to mluví? Od jakého
úřadu jsou? K. přece žije v právním státě, všude je klid a mír, všechny zákony jsou v platnosti,
kdo se to opovažuje přepadnout ho v jeho bytě? Býval vždy nakloněn, aby si ze všeho, co život
přináší, dělal co nejméně, aby i ve věc nejhorší uvěřil teprv tehdy, když se opravdu dostavila, aby
nijak nepečoval o budoucnost, ani tehdy ne, když se všechno nad ním hrozivě stahovalo. Zde
však to nepokládal za správné, člověk mohl sice v tom všem spatřovat šprým, hrubý šprým, který
si s ním z neznámých pohnutek ztropili kolegové z banky, snad protože jsou dnes jeho třicáté
narozeniny, je to ovšem možné, snad by postačilo, kdyby se těm hlídačům prostě jen vysmál do
očí, a smáli by se s ním, snad to jsou posluhové z nároží, nejsou jim nepodobni–přesto byl teď,
skoro už od okamžiku, kdy po prvé spatřil hlídače Františka, pevně odhodlán nevzdat se ani
nejmenší výhody, kterou snad má vůči těm lidem. Dělal si jen velmi málo z možnosti, že se pak
o něm řekne, že nerozuměl žertu, zato však si vzpomněl – aniž byl jinak zvyklý přiučit se
něčemu ze zkušenosti – na několik o sobě nepatrných případů, v nichž si na rozdíl od svých
přátel počínal neopatrně, a to s plným vědomím, a nemaje ani tušení, jaké následky to může mít,
a byl pak vytrestán výsledkem. Umiňoval si, že se to už nestane, alespoň tentokrát ne; je-li to
komedie, zahraje si v ní rovněž.
Dosud byl svoboden. “Dovolte,” řekl a uličkou mezi hlídači pospíšil do svého pokoje. “Zdá se,
že má rozum,” uslyšel za sebou. Ve svém pokoji ihned trhnutím vytáhl zásuvky psacího stolu,
leželo tam všechno ve velkém pořádku, ale právě osobní doklady, které hledal, nemohl v tom
rozechvění hned najít. Konečně našel cyklistickou legitimaci a chtěl už s ní zajít k hlídačům,
potom však se mu ten průkaz zdál příliš nepatrný, i hledal dále, až našel rodný list. Když se zas
vracel do vedlejšího pokoje, otevřely se protější dveře, a paní Grubachová chtěla vejít. Bylo ji
vidět jen okamžik, neboť sotvaže poznala K-a, upadla do rozpaků, prosila za prominutí, zmizela
a nadmíru opatrně zavřela za sebou dveře. “Jen pojďte dál,” to bylo vše, co K. jí mohl povědět.
teď však stál s doklady uprostřed pokoje, díval se ještě na dveře, jež se už neotevřely, a trhl
sebou teprv tehdy, když na něho zavolali hlídači, kteří seděli u stolku u otevřeného okna, a jak K.
teď poznal, pojídali jeho snídani. “Pročpak nevešla?” zeptal se. “Nesmí,” řekl velký hlídač.
“Vždyť jste zatčen.” “Jakpak bych mohl být zatčen? A což teprv na tento způsob?” “Tak tedy už
zase začínáte,” řekl hlídač a ponořil krajíc máslem pomazaný do nádobky s medem. “Na takové
otázky neodpovídáme.” “Budete musit na ně odpovědět,” řekl K. “Tady jsou mé osobní doklady, 
vy mi teď ukažte své a především zatykač.” “Božínku!” řekl hlídač, “tak se vám divím, že se
nedovedete vpravit do své situace a že jako naschvál zbytečně dráždíte právě nás, právě lidi,
kteří vám teď jsou ze všech vašich bližních pravděpodobně nejbližší!” “Je to tak, jen věřte,” řekl
František, nepřihnul si šálek s kávou, který měl v ruce, až k ústům, nýbrž podíval se na K-a
dlouhým, asi významným, ale nesrozumitelným pohledem. Zcela mimoděk dal se K. do
rozhovoru pohledů s Františkem, potom však přece jen udeřil rukou na své průkazy a řekl: “Zde
jsou mé osobní doklady.” “A co nám je po nich?” zvolal velký hlídač teď už opravdu nahlas.
“Vy si počínáte hůř než dítě. Co vlastně chcete? Chcete snad ten svůj velikánský zatracený
proces rychle skoncovat tím, že se s námi hlídači bavíte o legitimaci a o zatykači? My jsme jen
zřízenci, my se v takové průkazce sotva vyznáme a s vaší věcí máme co dělat právě jen tolik, že
vás máme každý den deset hodin hlídat, a za to jsme placeni. Víc nejsme, ale to nám dá rozum,
že se vysoké úřady, v jejichž službách jsme, ještě než nařídí takové zatčení, velmi podrobně
informují o důvodech zatčení a o osobě zatčeného. V těch věcech není omyl možný. Náš úřad,
pokud jej znám, a znám jen nejnižší stupně, nehledá přece vinu v obyvatelstvu, nýbrž je, jak se
praví v zákoně, vinou přitahován a musí pak vyslat nás hlídače. Takový je zákon. Kde by tu byl
možný nějaký omyl?” “Ten zákon neznám,” řekl K. “Tím hůř pro vás,” řekl hlídač. “Ten zákon
je asi jen ve vašich hlavách,” řekl K., chtěl se nějak vloudit do myšlenek hlídačů, obrátit je ve
svůj prospěch anebo v nich zdomácnět. Ale hlídač řekl jen odmítavě: “Však ten zákon pocítíte.”
František se vmísil a řekl: “Slyšíš, Vildo, přiznává se, že nezná zákon, a zároveň tvrdí, že je
nevinen.” “To máš věru pravdu, ale mluv s ním, když nic nechápe,” řekl druhý. K. již
neodpověděl; což je třeba, pomyslil si, abych se dal ještě víc zmást žvaněním těchto
nejpodřízenějších orgánů – sami přiznávají, že jsou jen zřízenci –? Je zřejmé, že mluví o věcech,
kterým ani trochu nerozumějí. Jejich jistota se bere jen z jejich hlouposti. Několik slov, jež si
promluvím s člověkem mé úrovně, objasní všechno nesrovnatelně líp než nejdelší řeči s těmito
lidmi. Přešel několikrát volnou prostorou pokoje sem a tam, naproti přes ulici viděl zas tu
stařenu, teď si k oknu dovlekla jakéhosi ještě daleko staršího starce a měla ruku kolem jeho krku.
K. si řekl, že je třeba, aby naráz skoncoval s podívanou, kterou poskytuje těm zevlounům v okně:
“Doveďte mě k svému představenému,” řekl. “Až si bude přát; dřív ne,” řekl hlídač, kterému
jeho druh říkal Vilda. “A teď vám radím,” dodal, “abyste šel do svého pokoje, choval se klidně a
vyčkal, jak o vás bude usneseno. Radíme vám, nerozptylujte se zbytečnými myšlenkami, nýbrž
seberte se, budou se na vás klást velké nároky. Nechoval jste se k nám, jak by si by la
zasluhovala naše ochota, zapomněl jste, že ať jsme co jsme, jsme teď alespoň vůči vám svobodní
lidé, to není malá převaha. Přesto jsme ochotni, máte-li peníze, přinést vám malou snídani z
kavárny naproti.”
Neodpovídaje na tuto nabídku, postál K. chvíli bez hnutí. Snad by se ti dva, kdyby otevřel dveře
dalšího pokoje anebo dokonce dveře předsíně, ani neodvážili zbraňovat mu v tom, snad by bylo
nejprostším vyřešením toho všeho, kdyby vyhnal věci na ostří. Ale snad by ho popadli, a jakmile
by jednou byl povalen, byla by ta tam i všechna převaha, kterou si vůči nim teď v jistém smyslu
přece jen zachovává. Proto dal přednost jistotě řešení, které nezbytně přinese přirozený průběh
věcí, a vrátil se do svého pokoje, aniž s jeho strany anebo se strany hlídačů padlo jediné další
slovo.
Hodil sebou na postel a vzal si s umyvadla krásné jablko, které si včera večer přichystal k
snídani. Teď to byla jeho jediná snídaně a zajisté byla, jak se ujistil při prvním velkém soustu,
daleko lepší, než by byla snídaně ze špinavé noční kavárny, kterou by byl mohl dostat z milosti
hlídačů. Bylo mu dobře a byl naplněn důvěrou v dobrý konec všeho, v bance sice dnes
dopoledne zamešká službu, to se však snadno omluví při poměrně vysokém postavení, jež tam
zaujímá. Má se omluvit pravdivou zprávou o tom, co se přihodilo? Hodlal tak učinit. Kdyby mu
nevěřili, což by v takovém případě bylo pochopitelné, může se odvolat na paní Grubachovou 
jakožto svědkyni anebo také na ty dva starce odnaproti, kteří jsou teď asi zas na pochodu k
protějšímu oknu. K. se divil, alespoň s hlediska hlídačů se divil, že ho zahnali do jeho pokoje a
nechávají ho tam o samotě, kde přece má desaterou možnost, aby si sáhl na život. Zároveň
ovšem ptal se sám sebe, tentokrát zase se svého hlediska, jaký důvod by mohl mít, aby to udělal.
Snad proto, že ti dva sedí vedle a že ulovili jeho snídani? Bylo by tak nesmyslné sáhnout si na
život, že by toho právě pro tu nesmyslnost nebyl schopen ani tehdy, kdyby’ to chtěl udělat.
Kdyby duševní omezenost hlídačů nebyla tak nápadná, mohlo by se soudit, že také oni z téhož
přesvědčení nevidí v tom žádné nebezpečí, nechají-li ho o samotě. Chtělo-li se jim, mohli se teď
dívat, jak pokročil k nástěnné skřínce, v níž měl dobrou pálenku, jak vyprázdnil sklenku nejdřív
náhradou za snídani a jak druhou určil k tomu, aby si dodal odvahy, to však jen z opatrnosti pro
nepravděpodobný případ, že by mu jí bylo třeba.
Vtom ho zavolání z vedlejšího pokoje vylekalo do té míry, že zuby narazil na sklenku. “Dozorce
vás volá!” volal hlas. Co ho vylekalo, bylo jen to křiknutí, krátké, úsečné, vojenské křiknutí,
jakého by se od hlídače Františka ani nebyl nadál. Rozkaz sám mu byl velmi vítán. “Konečně!”
zavolal v odpověď, uzamkl nástěnnou skřínku a ihned pospíšil do vedlejšího pokoje. Tam stáli
oba hlídači a hnali ho, jako by se to rozumělo samo sebou, zpátky do jeho pokoje. “Co vás to
napadá?” volali. “V košili chcete před dozorce? Dá vás zpráskat a nás k tomu!” “Nechte mne, k
ďasu!” zvolal K., jenž byl už zatlačen až k svému šatníku, “když mě přepadnete v posteli,
nemůže nikdo očekávat, že mě zastihne v bůhvíjaké parádě.” “To není nic platné,” řekli hlídači,
kteří po každé, když se K. rozkřikl, velmi ztichli, ba skoro zesmutněli a tím ho zmátli anebo mu
jaksi vrátili rozvahu. “Směšné ciráty!” zabručel ještě, vzal však už kabát s židle a držel jej chvíli
v obou rukou, jako by jej předkládal posudku hlídačů. “Musí to být černý kabát,” řekli. K. po
těch slovech hodil kabát na zem a řekl – nevěděl sám, v jakém smyslu to říká –: “Vždyť ještě
není hlavní přelíčení.” Hlídači se usmáli, trvali však na svém: “Musí to být černý kabát.”
“Urychlím-li tím věc, je mi to vhod,” řekl K., otevřel sám šatník, hledal dlouho mezi mnohým
šatstvem, vybral své nejlepší černé šaty, žaketové, jež přiléhavým střihem v pasu vzbudily téměř
rozruch mezi jeho známými, vyňal teď také jinou košili a začal se pečlivě oblékat. Potají se
domníval, že celou věc urychlil tím, že hlídači ho zapomněli přinutit, aby se vykoupal. Pozoroval
je, zda mu to snad přece ještě nepřipomenou, ale ovšem je to ani nenapadlo, zato však
nezapomněl Vilda poslat Františka k dozorci s hlášením, že se K. obléká.
Když byl úplně oblečen, musil těsně před Vildou projít prázdným vedlejším pokojem do dalšího
pokoje, jehož dveře byly již otevřeny oběma křídly. Tento pokoj od nedávna obývala, jak K.
dobře věděl, jakási slečna Bürstnerová, stenotypistka, která velmi časně ráno odcházela do práce,
vracela se pozdě domů a s níž K. nevyměnil o mnoho víc než několik slov na pozdrav. Teď byl
noční stolek posunut od jejího lůžka jakožto jednací stůl doprostřed pokoje, a dozorce seděl za
ním. Nohy měl zkříženy a jednu paži měl na opěradle židle.1)
V rohu pokoje stáli tři mladíci a dívali se na fotografie slečny Bürstnerové, které trčely v
rohožovém úpletu, zavěšeném na zdi. Na klice otevřeného okna visela bílá halenka, v okně
protějšího domu se zas uvelebila stařena se svým starcem, ale jejich společnost mezitím vzrostla,
neboť za nimi, přečnívaje značně jejich postavy, stál jakýsi muž s rozhalenou košilí, který si
prsty hnětl a kroutil naryšavělou bradku. “Josef K.?” zeptal se dozorce, snad jen aby na sebe
obrátil K-ovy roztržité zraky. K. přisvědčil pokývnutím. “Jste událostmi dnešního rána asi velmi
překvapen?” zeptal se dozorce a posunul přitom oběma rukama nečetné předměty, které ležely
na nočním stolku, svíčku se zápalkami, jakousi knihu a jehelníček, jako by to byly předměty,
kterých je mu třeba k jednání. “Ovšem,” řekl K., a jal ho příjemný pocit, že konečně stojí tváří v
tvář rozumnému člověku a může si s ním pojednat o své věci. “Ovšem, jsem překvapen, ale
nejsem nijak zvlášť překvapen.” “Nijak zvlášť překvapen?” zeptal se dozorce a postavil teď
svíčku doprostřed stolečku, kdežto ostatní věci seskupil kolem ní. “Neporozuměl jste mi snad,” 
pospíšil si K. podotknout. “Myslím –” zde se K. přerušil a ohlížel se po nějaké židli. “Mohu se
posadit, že ano?” zeptal se. “Není to obvyklé,” odvětil dozorce. “Myslím,” řekl teď K. bez další
přestávky, “jsem ovšem velmi překvapen, ale když je člověk třicet let na světě a musil se probíjet
sám a sám, jako bylo mým údělem, je člověk otužen proti překvapením a příliš si je nepřipouští.
Zejména to dnešní ne.”2) “Proč zejména to dnešní ne?” “Neříkám, že to všechno mám za nějaký
šprým, na to se mi přípravy, jež byly vykonány, zdají přece jen příliš obsáhlé. To by v tom musili
mít podíl všichni příslušníci našeho pensionu a také vy všichni, to by už přesahovalo meze
šprýmu. Nechci tedy tvrdit, že to je šprým.” “Zcela správně,” řekl dozorce a zkoumal, kolik
zápalek je v krabičce. “Ale nemůže to zas ani být,” pokračoval K. a obracel se při tom ke všem a
byl by se dokonce rád obrátil i k těm třem mladíkům u fotografií, “ale nemůže to zas ani být nic
zvlášť významného. Usuzuji tak z toho, že jsem obžalován, nemohu však najít ani nejmenší vinu,
pro kterou by mě někdo mohl obžalovat. Ale i to je vedlejší, hlavní věc je, kým jsem obžalován!
Který úřad vede to řízení? Jste úředníci? Nikdo z vás nemá stejnokroj, pokud nenazveme” – zde
se obrátil na Františka – ”vaše šaty stejnokrojem, ale vždyť je to spíš cestovní oblek. V těchto
věcech tedy chci mít jasno a jsem přesvědčen, že jakmile se to objasní, rozloučíme se v
nejlepším přátelství.” Dozorce udeřil krabičkou se zápalkami o stůl. “To jste velmi na omylu,”
řekl. “Ti pánové tady a já jsme pro vaši věc úplně vedlejší, ba skoro vůbec nic o ní nevíme.
Mohli bychom mít nejdokonalejší stejnokroje a s vaší věcí by to přesto nevypadalo o nic hůř.
Nemohu vám nijak ani oznámit, že jste obžalován, či spíše, nevím, jste-li obžalován. Snad
hlídači žvanili něco jiného, pak to byl právě jen žvást.3) Ale i když teď neodpovídám na vaše
otázky, mohu vám přece jen poradit, myslete méně na nás a na to, co se s vámi stane, myslete
raději víc na sebe. A nedělejte takový povyk s pocitem své nevinnosti, ruší to ne právě špatný
dojem, kterým jinak působíte. Také byste měl být vůbec v řeči zdrželivější, skoro všechno, co
jste řekl, mohl by si člověk vybrat i z vašeho chování, kdybyste byl pověděl jen několik slov,
ostatně to nebyly věci pro vás dvakrát příznivé.”
K. civěl na dozorce. Člověk snad mladší než on mu zde dává ponaučení jako ve škole? Je trestán
důtkou za svou upřímnost? Přišlo na něho jakési rozčilení, popocházel po pokoji, v čemž mu
nikdo nebránil, zasouval si manžety do rukávu, ohmatával si prsa, přihladil si vlasy, přešel podle
tří pánů před fotografiemi, řekl: “Vždyť je to nesmysl,” a tu se páni otočili k němu a zadívali se
na něho s ochotným, ale vážným výrazem v tváři, a nakonec zase stanul před dozorcovým
stolkem. “Státní zástupce Hasterer je mým dobrým přítelem,” řekl, “mohu mu zatelefonovat?”
“Ovšem že můžete,” řekl dozorce, “ale nevím, jaký to má mít smysl, ledaže byste si s ním chtěl
pojednat o nějaké soukromé záležitosti.” “Jaký smysl?” zvolal K., spíš poděšen než pozloben.
“Kdo jste vlastně? Ptáte se po smyslu a provozujete nejnesmyslnější věc na světě? Není to k
zoufání? Tady ti pánové mě nejdřív přepadli, a teď tu vysedávají anebo postávají a nechávají mě
před vámi provozovat cirkusácké dresury. Jaký smysl by mělo telefonovat státnímu zástupci,
když jsem prý zatčen? Dobrá tedy, nebudu telefonovat.” “Ale co byste netelefonoval,” řekl
dozorce a vztáhl ruku směrem k předsíni, kde byl telefon, “prosím, jen telefonujte.” “Ne, už se
mi nechce,” řekl K. a šel k oknu. Naproti byla společnost pořád ještě u okna, a jen to, že K.
přistoupil k oknu, zdálo se ji trochu rušit v klidném přihlížení. Oba staříci chtěli poodstoupit, ale
muž za nimi je uklidnil. “Tam jsou také takoví diváci,” zavolal K. zcela nahlas na dozorce a
ukázal ukazovákem ven. “Pryč odtamtud,” zavolal pak do okna naproti. Trojice ihned také
ucouvla o několik kroků, oba staříci dokonce ještě za muže, jenž je kryl svým širokým tělem, a
soudě podle pohybů jeho úst, říkal jim něco, čemu na tu vzdálenost nebylo rozumět. Docela však
nezmizeli, nýbrž zdálo se, že čekají na okamžik, kdy by se mohli zas nepozorovaně přiblížit k
oknu. “Dotěrní, bezohlední lidé!” řekl K., když se obracel zpátky do pokoje. Možná, že s ním
dozorce souhlasil, K-ovi se tak zdálo, když se na něho podíval úkosem. Ale bylo stejně dobře
možné, že ani neposlouchal, neboť tiskl jednu ruku pevně na stůl a jako by srovnával délku prstů
na ní. Oba hlídači seděli na kufru, který byl zahalen ozdobnou pokrývkou, a mnuli si kolena. Tři
mladíci měli ruce založeny v bok a těkali očima po pokoji. Bylo ticho jako v nějaké zapomenuté
kanceláři. “Nuže, pánové,” zvolal K., na okamžik se mu zdálo, jako by nesl všechny na ramenou,
“soudě podle vašeho vzezření, je má záležitost asi skončena. Myslím, že bude nejlépe,
nebudeme-li si už lámat hlavu, zda váš postup je oprávněn nebo není, a skoncujeme-li věc tak, že
si podáme ruku na usmířenou. Soudíte-li jako já, pak tedy prosím –” a přistoupil k dozorcovu
stolku a podával mu ruku. Dozorce vzhlédl, hryzal se do rtů a díval se na K-ovu vztaženou ruku;
ještě pořád myslil K., že mu ji dozorce stiskne. Dozorce však vstal, vzal tvrdý kulatý klobouk,
který·
ležel na posteli slečny Bürstnerové, a nasadil si jej opatrně oběma rukama, jako se dělává,
zkoušíme-li u kloboučníka nový klobouk. “Jak prosté se vám všechno zdá!” řekl přitom K-ovi,
“že to máme smírně skoncovat, myslíte? Ne, ne, to opravdu nejde. Čímž ovšem nechci nikterak
říci, že si máte zoufat. Nikoliv, pročpak? Jste jen zatčen, nic víc. To jsem vám měl oznámit,
učinil jsem tak a viděl jsem také, jak jste to přijal. Tím je pro dnešek všechno skončeno a
můžeme se rozloučit, ovšem jen prozatím. Budete teď asi chtít do banky?” “Do banky?” zeptal
se K., “myslil jsem, že jsem zatčen.” K. se to zeptal s jakýmsi vzdorem, neboť ačkoli jeho
podávaná ruka nebyla přijata, cítil se přece pořád nezávislejším na všech těch lidech, zejména od
okamžiku, kdy dozorce vstal. Hrál si s nimi. Odejdou-li, hodlal za nimi běžet až k domovním
vratům a nabídnout jim, aby ho tedy zatkli. Proto také opakoval: “Jakpak mohu jít do banky,
když jsem zatčen?” “Ach tak,” řekl dozorce, jenž byl už u dveří, “neporozuměl jste mi. Jste
zatčen, zajisté, ale to není nijakou překážkou, proč byste nemohl vykonávat své povolání.
Nebude vám ani bráněno ve vašem obvyklém způsobu života.” “Pak tedy to zatčení není tak
zlé,” řekl K. a přistoupil blízko k dozorci. “Nemyslil jsem to nikdy jinak,” řekl dozorce. “Ale pak
tedy se ani nezdá, že bylo tak velmi naléhavé, abyste mi to zatčení přišli oznámit,” řekl K. a
přistoupil ještě blíž. Také ostatní se mezitím přiblížili. Všichni byli teď shromážděni na úzkém
prostranství u dveří. “Byla to má povinnost,” řekl dozorce. “Hloupá povinnost,” řekl K.
neústupně. “Možná,” odpověděl dozorce, “ale neztrácejme čas takovými řečmi. Myslil jsem, že
chcete jít do banky. Ježto dáváte pozor na každé slovo, dodávám: nenutím vás, abyste šel do
banky, myslil jsem jen, že chcete jít. A abych vám to usnadnil a aby váš příchod do banky by 1
co nejméně nápadný, zařídil jsem, aby zde na vás čekali tito tři pánové, vaši kolegové.” “Jakže?”
zvolal K. a zadíval se s úžasem na trojici. Ti tak nevýznační nedokrevní mladíci, jež měl ve
vzpomínce pořád ještě jen jakožto skupinu u fotografií, byli opravdu úředníci z jeho banky,
nikoli kolegové, to byla nadsázka a dokazovala mezeru v dozorcově vševědoucnosti, ale ovšem
to byli podřízení úředníci z banky. Jak si toho K. mohl nepovšimnout? Jak velmi byl asi zmámen
dozorcem a hlídači, když nepoznal ty tři chlapíky! Ztrnulého Rabensteinera s rozkomíhanými
pažemi, plavého Kullicha s očima vpadlýma do důlků a Kaminera s tím nesnesitelným úsměvem,
který byl způsobován chronickým stažením svalů. “Dobré jitro!” řekl K. po chvilce a podal ruku
všem třem pánům, kteří se korektně ukláněli. “Nepoznal jsem vás. Teď tedy půjdeme do práce,
že ano?” Pánové přikývli rozesmáti a horlivě, jako by byli po celý čas na to čekali, jen když K.
pohřešil svůj klobouk, který zůstal ležet v jeho pokoji, rozběhli se všichni za sebou, aby jej
přinesli, což přece jen nasvědčovalo jakýmsi rozpakům. K. zůstal klidně stát a díval se za nimi
obojími otevřenými dveřmi, poslední byl, jak se rozumí, netečný Rabensteiner, jenž se dal jen do
elegantního poklusu. Kaminer odevzdal klobouk, K. si musil výslovně připamatovat, jak ostatně
bylo častěji třeba i v bance, že Kaminerův úsměv není úmyslný, ba že se Kaminer vůbec
nedovede úmyslně usmát. V předsíni otevřela pak paní Grubachová, jež nevypadala nijak valně
provinile, celé společnosti bytové dveře, a K. shlížel, jako tak často, na stuhu její zástěry, jež se
tak zbytečně hluboko vřezávala do jejího mohutného těla. Dole se K. rozhodl, s hodinkami v
ruce, že pojede taxíkem, aby zbytečně nezvětšil zpoždění už půlhodinové. Kaminer doběhl na 
nároží, aby přivolal povoz, ostatní dva se zjevně pokoušeli, aby K-a nějak rozptýlili, když tu
najednou Kullich ukázal na protější průjezd, v němž se právě zjevil ten velký člověk s plavou
bradkou, a v prvním okamžiku trochu na rozpacích, že se teď ukazuje v plné velikostí, ustoupil
ke zdi a opřel se o ni. Staříci byli asi ještě na schodech. K. se zlobil na Kullicha, že upozornil na
toho muže, kterého on sám viděl již předtím, ba kterého dokonce očekával. “Nedívejte se tam!”
vyhrkl prudce, aniž si povšiml, jak podivně se vyjímá taková mluva vůči samostatným mužům.
Nebylo však ani třeba nějakého vysvětlování, neboť vtom přijel taxík, všichni nasedli a rozjeli
se. Tu si vzpomněl K., že ani nezpozoroval, jak dozorce a hlídači odešli, zprvu mu dozorce
zakrýval ty tři úředníky, a teď zas úředníci dozorce. Nesvědčilo to o velké duchapřítomnosti, a
K. si umiňoval, že si dá po té stránce na sebe lépe pozor. Avšak bezděky se ještě otočil a vyklonil
se přes zadní stěnu taxíku, aby možno-li ještě uviděl dozorce a hlídače. Ale ihned se zas otočil
zpátky a opřel se pohodlně do kouta vozu, nepokusiv se ani, aby někoho hledal. Ačkoli na to ani
nevypadal, byl by nyní potřeboval vlídná lidská slova, avšak párové se teď zdáli unaveni,
Rabensteiner se díval vpravo z vozu, Kullich vlevo, a k službám byl jen Kaminer se svým
šklebem, o němž si zažertovat bohužel zakazovala lidskost.
Toho jara trávil K. večery tak, že se po práci, bylo-li to ještě možné – vysedával ponejvíce do
devíti hodin v kanceláři –, trochu prošel sám anebo s úředníky a zašel pak do pivnice, kde u
stálého stolu seděl obyčejně do jedenácti hodin s pány ponejvíce pokročilejšího věku. Z tohoto
rozvrhu byly však í výjimky, když na příklad bankovní ředitel, který si velmi vážil jeho práce a
důvěryhodnosti, pozval K-a na projížďku autem anebo na večeři do své vily. Mimo to chodil K.
jednou týdně k dívce zvané Elsa, která v noci až do pozdního rána posluhovala jakožto číšnice v
jedné vinárně a za dne přijímala návštěvy jen z postele.
Toho večera však – den rychle minul za namáhavé práce a za mnohých lichotivých a přátelských
přání k narozeninám – chtěl K. jít ihned domů. Myslil na to za každé drobné přestávky v denní
práci; nevěda určitě, co má na mysli, domníval se, že událostmi dnešního rána byl v bytě paní
Grubachové způsoben velký nepořádek a že je potřebí právě jeho, aby zas byl zjednán pořádek.
Jakmile však bude zase zjednán pořádek, bude zahlazena každá stopa těchto událostí a všechno
půjde zase po staru. Zejména od těch tří úředníků nebylo se čeho obávat, byli zas pohrouženi do
velké nádrže bankovního úřednictva a nebyla na nich patrná nijaká změna. K. si je nejednou dal
zavolat do své kanceláře, každého zvlášť i společně, a jedině za tím účelem, aby je pozoroval; po
každé je mohl propustit uspokojen.4)
Když v půl desáté večer došel před dům, v němž bydlil, zastihl v průjezdu jakéhosi mladíka,
který tam stál zeširoka rozkročen a kouřil z dýmky. “Kdo jste?” zeptal se K. ihned a přiblížil
obličej k tomu chlapíku, v šeru průjezdu nebylo mnoho vidět. “Jsem domovníkův syn,
milostpane,” odpověděl mladík, vyňal dýmku z úst a poodstoupil. “Domovníkův syn?” zeptal se
K. a netrpělivě zaklepal holí o zem. “Přeje si milostpán něco? Mám skočit pro otce?” “Ne, ne,”
řekl K., v jeho hlase bylo něco odpouštějícího, jako by byl ten chlapík provedl něco zlého, on
však by mu odpouštěl. “Je dobře,” řekl pak a šel dále, ale než začal vystupovat po schodech,
ještě jednou se otočil.
Byl by mohl jít rovnou do svého pokoje, ale ježto chtěl mluvit s paní Grubachovou, zaklepal
ihned na její dveře. Seděla s rozpletenou punčochou u stolu, na němž ležela ještě hromada
starých punčoch. K. se roztržitě omlouval, že přichází tak pozdě, ale paní Grubachová byla
velice vlídná a nechtěla ani slyšet o nějakém omlouvání, s ním že si ráda promluví v každou
denní dobu, vždyť přece K. dobře ví, že je její nejlepší a nejmilejší nájemník. K. se rozhlížel po
pokoji, ten byl zas úplně v bývalém stavu, nádobí od snídaně, jež ráno stálo na stolku u okna,
bylo také již odklizeno. “Ženské ruce ve vší tichostí přece jen mnoho pořídí,” pomyslil si, on by
byl to nádobí snad na místě rozbil na kusy, ale dojista by je nebyl mohl vynést z pokoje ven.
Podíval se na paní Grubachovou s jakousi vděčností. “Proč pracujete ještě tak pozdě?” ptal se. 
Oba teď seděli u stolu a K, občas ponořil ruku do těch punčoch. “Je mnoho práce,” řekla, “ve
dne náležím nájemníkům; chci-li si dát do pořádku své věci, zůstanou mi jen večery.” “Já jsem
vám asi dnes způsobil ještě o jednu neobyčejnou práci víc.” “Jak to?” zeptala se trochu horlivěji,
práce jí odpočívala v klíně. “Myslím ty muže, kteří tu byli dnes ráno.” “Ach tak,” řekla a vrátila
se zas do svého klidu, “to mi nezpůsobilo žádnou zvláštní práci.” K. se mlčky díval, jak se paní
zas chápe svého pletení. Zdá se, že se diví, že o tom začínám, pomyslil si, zdá se jí asi, že se
nesluší, abych o tom mluvil. Tím důležitější je, abych tak učinil. Jen s nějakou starou ženou
mohu o tom promluvit. “A přece, jistě to způsobilo práci,” řekl potom, “ale už se to nepřihodí.”
“Ne, to se už nemůže přihodit,” řekla dotvrdivě a usmála se na K-a pousmáním skoro bolestným.
“Myslíte to vážně?” zeptal se K. “Ano,” řekla tišeji, “ale především si to nesmíte tak připouštět.
Co všechno se na světě nestane! Když se mnou mluvíte tak důvěrně, pane K., mohu se vám
přiznat, že jsem trochu poslouchala za dveřmi a že mi také ti dva hlídači něco napověděli. Vždyť
jde o vaše štěstí a to se mne opravdu dotýká, snad víc, než se na mne sluší, vždyť jsem jen bytná.
Nu tak tedy, slyšela jsem trošinku z té věci, ale to bych lhala, že to bylo něco zvlášť zlého. To ne.
Jste sice zatčen, ale ne tak, jako zatýkají zloděje. Když člověka zatknou jako zloděje, je to zlé,
ale tady to zatčení –. Připadá mi to jako něco učeného, odpusťte, mluvím-li snad hlouposti,
připadá mi to jako něco učeného, čemu sice nerozumím, ale čemu se ani nemusí rozumět.”
“A to jste věru neřekla žádnou hloupost, paní Grubachová, alespoň se já sám na to zčásti dívám
jako vy, jenže o celé té věci soudím ještě rozhodněji, a nepokládám ji prostě ani za něco
učeného, nýbrž nepokládám ji vůbec za nic. Byl jsem přepaden, tak to bylo. Kdybych byl vstal,
jakmile jsem se probudil, a kdybych se nebyl dal zmýlit tím, že Anna nepřišla, a byl došel k vám
bez ohledu na kohokoli, kdo by se mi byl postavil do cesty, kdybych se byl tentokrát třeba
výjimkou nasnídal v kuchyni, kdybych vás byl požádal, abyste mi přinesla šaty z pokoje,
zkrátka, kdybych si byl počínal jako rozumný člověk, nebylo by se nic zvláštního přihodilo,
všechno, co se chystalo, bylo by se ututlalo hned v začátku. Ale člověk je tak málo připraven. V
bance na příklad, tam jsem připraven, tam by se mi nic takového nemohlo přihodit, mám tam
svého vlastního sluhu, přede mnou na stole je státní telefon i domácí kancelářský, pořád
přicházejí lidé, strany a úředníci, mimo to však a především jsem tam pořád spjat s prací, jsem
proto duchapřítomný, bylo by mi téměř potěšením, kdybych se tam octl před takovou věcí. Nu,
co se stalo, to se stalo, a vlastně jsem o tom už ani nechtěl mluvit, chtěl jsem jen slyšet váš
úsudek, úsudek rozumné paní, a jsem opravdu rád, že se shodujeme v mínění o tom. Jen mi však
musíte na to dát ruku, takový souhlas se musí dotvrdit rukoudáním.”
Zdalipak mi podá ruku? Dozorce mi ji nepodal, myslil si a díval se na paní jinak než předtím,
zkoumavě. Vstala, protože také on povstal, byla trochu na rozpacích, protože neporozuměla
všemu, co K. pověděl. V té rozpačitosti řekla však něco, co ani nechtěla a co ani nebylo vhodné:
“Jen si to tak nepřipouštějte, pane K-e,” řekla, měla slzy v hlasu a zapomněla ovšem podat mu
ruku. “Ani se mi nezdá, že bych si to připouštěl,” řekl K., byl najednou unaven a viděl, jak
bezcenný je každý souhlas té ženy.
U dveří se ještě zeptal: “Je slečna Bürstnerová doma?” “Není,” řekla paní Grubachová a usmála
se při té suché zprávě opožděnou rozumnou účastí. “Je v divadle. Chcete od ní něco? Mám jí
něco vyřídit?” “Ach, chtěl jsem si s ní promluvit jen několik slov.” “Bohužel nevím, kdy přijde;
když je v divadle, vracívá se pozdě.” “To je zcela jedno,” řekl K. a obrátil už skloněnou hlavu ke
dveřím, aby odešel, “chtěl jsem se jen u ní omluvit, že jsem dnes použil jejího pokoje.” “To věru
nemusíte, pane K-e, vy jste věru jen samý ohled, vždyť slečna o ničem ani neví, od časného rána
nebyla ještě doma, a pak je také všechno zas už uklizeno, jen se podívejte.” A otevřela dveře k
pokoji slečny Bürstnerové. “Děkuji, rád věřím,” řekl K., ale pokročil pak přece k otevřeným
dveřím. Měsíc potichu svítil do temného pokoje. Pokud bylo vidět, bylo opravdu všechno na
svém místě, také halenka už nevisela na okenní klice. Nápadně vysoké se zdály polštáře na 
posteli, byly zčásti v měsíčním světle. “Slečna přichází často pozdě domů,” řekl K. a podíval se
na paní Grubachovou, jako by ona tím byla vinna. “Takoví už bývají mladí lidé!” řekla paní
Grubachová omlouvavě. “Zajisté, zajisté,” řekl K., “může to však zacházet příliš daleko.” “To
může,” řekla paní Grubachová, “ba že máte pravdu, pane K-e. Možná, že právě v tomto případě.
Nechci věru o slečně Bürstnerové říkat nic zlého, je to hodné, milé děvče, přívětivé, pořádné,
dochvilné, pracovité, velmi si toho všeho vážím, ale jedno je pravda, měla by být hrdější,
zdrželivější. V tomto měsíci jsem ji viděla už dvakrát v odlehlých ulicích a po každé s jiným
pánem. Je mi to velmi trapné, říkám to, jako že je Bůh nade mnou, jen vám, pane K-e, ale už
nebude jinak a budu si o tom musit se slečnou promluvit. Je mi ostatně i jinak podezřelá.” “To
jste ale zcela na omylu,” řekl K. rozlícen a skoro neschopen, aby to na sobě nedal znát, “ostatně
jste si, jak se zdá, vyložila nesprávně i mou poznámku o slečně, tak jsem to nemyslil. Varuji vás
dokonce upřímně, abyste slečně nic neříkala, mýlíte se naprosto, znám slečnu velmi dobře, není
ani zbla pravdy na tom, co jste řekla. Ostatně, snad zacházím příliš daleko, nechci vám bránit,
řekněte jí, co chcete. Dobrou noc.” “Pane K-e,” řekla paní Grubachová prosebně a pospíšila za
K-em až k jeho dveřím, které již otevřel, “vždyť já si ani nechci se slečnou promluvit, to se
rozumí, že ji budu ještě pozorovat, než jí něco řeknu, svěřila jsem jen vám, co jsem věděla. Je
přece jen v zájmu každého nájemníka, chce-li člověk, aby dům zůstal čistý, a o nic jiného mi při
tom nejde.” “Čistota!” zvolal K. ještě škvírou dveří, “chcete-li si zachovat dům čistý, musíte
nejdřív dát výpověď mně.” Pak přirazil dveře, tichého zaklepání, jež se ozvalo, už nedbal.
Zato si umínil, ježto se mu nechtělo ani trochu spát, že ještě neulehne a že při té příležitosti také
zjistí, kdy slečna Bürstnerová přijde domů. Snad bude potom také možné promluvit s ní ještě
několik slov, jakkoli málo se to snad sluší v takovou dobu. Když se díval z okna a mnul si
unavené oči, pomýšlel chvíli dokonce na to, že paní Grubachovou vy trestá a přemluví slečnu
Bürstnerovou, aby dala společně s ním výpověď. Ihned však se mu zdálo, že by to bylo počínání
hrozně přemrštěné, a podezříval se dokonce, že mu jde vlastně o to, aby pro ty události dnešního
rána změnil byt. Nic by nebylo nesmyslnější a především neúčelnější a zbabělejší.5)
Když ho omrzelo dívat se na prázdnou ulici, ulehl na pohovku, předtím však pootevřel dveře do
předsíně, aby uviděl hned s pohovky každého, kdo vejde do bytu. Asi tak do jedenácti hodin
ležel klidně na pohovce a pokuřoval doutník. Potom však tam už nevydržel, nýbrž vyšel na chvíli
do předsíně, jako by tím mohl urychlit návrat slečny Bürstnerové. Nepociťoval po ní nijakou
zvláštní touhu, nemohl si ani přesně připamatovat, jak slečna vypadá, ale teď s ní chtěl mluvit a
dráždilo ho, že ona svým pozdním návratem vnáší neklid a nepořádek ještě i do závěru toho dne.
Byla také vinna, že dnes nepovečeřel a že upustil od dnešní zamýšlené návštěvy u Elsy. Obojí
mohl ovšem ještě dohonit na ten způsob, že by teď zašel do vinárny, v níž Elsa je zaměstnána.
Chtěl tak také učinit později, po rozmluvě se slečnou Bürstnerovou.
Bylo po půl dvanácté, když se na schodišti ozvaly něčí kroky. K., jenž se v zadumání hlasitými
kroky procházel po předsíni, jako by to byl jeho vlastní pokoj, utekl za své dveře. Byla to slečna
Bürstnerová, jež se vracela domů. Zamykajíc dveře, přitáhla si zimomřivě hedvábný šál kolem
úzkých plecí. V příštím okamžiku vejde do svého pokoje, do něhož K. zajisté nesmí o půlnoci
vniknout; musil ji tedy oslovit hned nyní, na neštěstí však zapomněl rozsvítit elektrické světlo v
svém pokoji, takže jeho vykročení z temného pokoje vypadalo jako přepadení anebo ji alespoň
musilo velmi vylekat. Ve své bezradnosti, a ježto nesměl ztrácet čas, zašeptal pootevřenými
dveřmi: “Slečno Bürstnerová.” Znělo to jako prosba, nikoli jako zavolání. “Je tu někdo?” zeptala
se slečna Bürstnerová a rozhlížela se očima dokořán. “To jsem já,” řekl K. a předstoupil. “Ach,
pan K.,” řekla slečna Bürstnerová s úsměvem. “Dobrý večer,” a podala mu ruku. “Chtěl jsem si s
vámi promluvit několik slov, chcete mi to dovolit?” “Teď?” zeptala se slečna Bürstnerová, “musí
to být teď? Je to trochu podivné, nemyslíte?” “Čekám na vás od devíti hodin.” “Nu ano, byla
jsem v divadle, vždyť jsem o vás nevěděla.” “Co vám chci povědět, přihodilo se teprv dnes.” 
“Tak – nu tedy, vždyť v zásadě nic proti tomu nemám, jenže jsem unavena k padnutí. Pojďte
tedy na několik minut do mého pokoje. Zde bychom nemohli mluvit, vždyť bychom všechny
vzbudili, a to by mi bylo kvůli nám ještě nepříjemnější než kvůli lidem. Počkejte tady, až v
pokoji rozsvítím, a vypněte zde pak světlo.” K. tak učinil, ale vyčkal pak ještě, až ho slečna
Bürstnerová ze svého pokoje poznovu tlumeným hlasem vybídla, aby vešel. “Posaďte se,” řekla
a ukázala na otoman, sama zůstala stát u pelesti přes únavu, o které pověděla; neodložila ani
klobouček ozdobený spoustou květin. “Co jste si tedy přál? Jsem opravdu zvědava.” Zkřížila
lehce nohy. “Řeknete snad, že to nebyla věc tak naléhavá, aby se o ní pojednalo teď, ale –”
“Úvody nikdy neposlouchám,” řekla slečna Bürstnerová. “To mi usnadňuje můj úkol,” řekl K.,
“váš pokoj byl dnes ráno, do jisté míry mou vinou, trochu uveden do nepořádku, udělali to cizí
lidé proti mé vůli a přece, jak jsem řekl, mou vinou; proto jsem vás chtěl prosit o prominutí.”
“Můj pokoj?” zeptala se slečna Bürstnerová a místo na pokoj se zkoumavě zadívala na K-a. “Tak
jest,” řekl K., a teď se oba po prvé dívali jeden druhému do očí, “o způsobu, jakým se to stalo, je
škoda slov.” “Ale právě to by mě zajímalo,” řekla slečna Bürstnerová. “Ba nezajímalo, není to
nijak zajímavé,” řekl K. “Nu,” řekla slečna Bürstnerová, “nechci se vkrádat do cizích tajemství,
když trváte na tom, že to je nezajímavé, nemám proti tomu námitek. Prosil jste mne, abych
odpustila, ráda odpouštím, zejména když nemohu najít ani stopy po nějakém nepořádku.” S
dlaněmi hluboko přiloženými k bokům prošla se pokojem. Před rohožovým úpletem s
fotografiemi se zastavila. “Jen se podívejte!” zvolala. “Mé fotografie jsou opravdu zpřeházeny.
To je ale ošklivé jednání. To tedy byl někdo bez dovolení v mém pokoji.” K. přikývl a mlčky
proklínal úředníka Kaminera, který nikdy nedovede zvládnout svou bezduchou nesmyslnou
živost. “Je to divné,” řekla slečna Bürstnerová, “že jsem nucena zakázat vám něco, co byste si
měl zakázat sám, vcházet totiž za mé nepřítomnosti do mého pokoje.” “Vždyť jsem vám, slečno,
už vysvětlil,” řekl K. a přistoupil také k fotografiím, “že jsem se na vašich fotografiích neprovinil
já; ale ježto mi nevěříte, svěřím se vám tedy, že si vyšetřující komise přivedla tři bankovní
úředníky, z nichž jeden, jejž při nejbližší příležitosti vyhodím z banky, vzal ty fotografie patrně
do ruky. Ano, byla zde vyšetřující komise,” dodal K., ježto se slečna na něho podívala tázavým
pohledem. “Kvůli vám?” zeptala se slečna. “Ano,” odpověděl K. “Ne!” zvolala slečna a smála
se. “A přece,” řekl K., “což myslíte, že jsem nevinen?” “Nu, nevinen…” řekla slečna, “nechci
jen tak beze všeho pronést úsudek, který má možná velký dosah, též vás přece neznám a
vyšetřující komise se posílá jen k lidem, kteří spáchali těžký zločin. Ale ježto jste přece na
svobodě – soudím alespoň podle vašeho klidu, že jste neutekl z vězení –, nemohl jste se přece
dopustit takového zločinu.” “Ano,” řekl K., “ale vždyť vyšetřující komise mohla uznat, že jsem
nevinen anebo přece jen ne tak vinen, jak se myslilo.” “Ovšem, to je možné,” řekla slečna
Bürstnerová s velkou pozorností. “Tak tedy vidíte,” řekl K., “nejste zrovna zkušená v soudních
věcech.” “Ne, to nejsem,” řekla slečna Bürstnerová, “a často jsem toho už litovala, neboť bych se
ráda vyznala ve všem možném a právě soudní věci mě nadmíru zajímají. Soud má podivnou
přitažlivost, viďte? Ale jistě své vědomosti v těch věcech zdokonalím, neboť příští měsíc
nastoupím jakožto kancelářská síla v advokátní kanceláři.” “To je velmi dobře,” řekl K., “můžete
mi pak v mém procesu být trochu nápomocna.” “To by mohlo být,” řekla slečna Bürstnerová,
“proč ne? Používám ráda svých vědomostí.” “Myslím to zcela vážně,” řekl K., “nebo aspoň tak
napolo vážně, jako to myslíte vy. Abych si vzal advokáta, na to je ta věc přece jen příliš
nepatrná, ale poradce bych věru mohl potřebovat.” “Ano, ale mám-li být poradcem, musila bych
vědět, oč jde,” řekla slečna Bürstnerová. “V tom je právě háček,” řekl K., “nevím to ani já sám.”
“Pak jste si tedy se mnou zažertoval,” řekla slečna Bürstnerová z té míry zklamána, “nebylo ani
trochu třeba, abyste si k tomu vybral tuto pozdní noční dobu.” A odešla od fotografií, kde tak
dlouho stáli spolu. “Ale ne, slečno,” řekl K., “nežertuji. Že mi nechcete věřit! Co vím, to jsem
vám už pověděl. Dokonce víc, než vím, neboť nebyla to vyšetřující komise, říkám tomu tak, 
protože pro to nemám jiného jména. Vůbec nic se nevyšetřovalo, byl jsem jen zatčen, ale zatkla
mě komise.” Slečna Bürstnerová seděla na otomanu a smála se zase.6) “Ale jaké to bylo?” ptala
se. “Strašné,” řekl K., ale teď na to vůbec nemyslil, nýbrž byl úplně zaujat pohledem na slečnu
Bürstnerovou, jež opírala tvář o jednu ruku – loket spočíval na polštáři otomanu –, kdežto druhá
ruka pomalu pojížděla po boku. “To je příliš všeobecné,” řekla slečna Bürstnerová. “Co je příliš
všeobecné?” zeptal se K. Pak si vzpomněl a zeptal se: “Mám vám ukázat, jak to bylo?” Chtěl se
rozhýbat, a přece nechtěl odejít. “Jsem už unavena,” řekla slečna Bürstnerová. “Přišla jste tak
pozdě,” řekl K. ;,Teď mě ke všemu ještě častujete výčitkami, a dobře mi tak, neměla jsem vás už
vpouštět. A nebylo toho ani třeba, jak se ukázalo.” “Bylo toho třeba, to uvidíte teprve teď,” řekl
K. “Smím sem posunout noční stolek od vaší postele?” “Co vás to napadá?” řekla slečna
Bürstnerová, “to se rozumí, že nesmíte!” “Pak tedy vám to nemohu ukázat,” řekl K. rozechvěn,
jako by se mu tím způsobovala nesmírná újma. “Nu tak tedy, když to potřebujete na ukázání, jen
si stolek odsuňte,” řekla slečna Bürstnerová a dodala po chvilce slabším hlasem: “Jsem tak
unavena, že dovoluji víc, než bych měla.” K. postavil stolek doprostřed pokoje a posadil se za
něj. “Jen abyste si teď k tomu správně představila, kde byly jednající osoby, je to velmi
zajímavé. Já j sem dozorce, tam na kufru sedí dva hlídači, u fotografií stojí tři mladíci. Na okenní
klice visí bílá halenka, o tom se zmiňuji jen mimochodem. A teď začneme. I ba, zapomínám na
sebe. Nejdůležitější osoba, tedy já, stojím zde před stolkem. Dozorce sedí nadmíru pohodlně,
nohy má křížem, paže mu takhle visí přes opěradlo, klacek k pohledání. A teď tedy to začne
doopravdy. Dozorce volá, jako by mě musil budit, křičí téměř, já musím bohužel také křičet,
mám-li vám to znázornit, dozorce ostatně tak křičí jen mé jméno.” Slečna Bürstnerová, jež
rozesmát? poslouchala, položila ukazovák na ústa, aby K. nekřičel, ale bylo už pozdě. K. byl
přespříliš ve své úloze, zavolal pomalu: “Josef K.!,” ostatně ne tak nahlas, jako hrozil, ale přece
tak, že se to zavolání, když je náhle ze sebe vyrazil, zdálo teprv ponenáhlu šířit pokojem.
Vtom někdo několikrát zaklepal na dveře vedlejšího pokoje, silně, krátce a pravidelně. Slečna
Bürstnerová zbledla a sáhla si na srdce. K. se z toho nadmíru vylekal zejména proto, že byl ještě
chvilku předtím zcela neschopen myslit na něco jiného, než na události dnešního rána a na dívku,
které je předváděl. Sotva se vzpamatoval, přiskočil k slečně Bürstnerové a vzal ji za ruku.
“Nebojte se ničeho,” šeptal, “všechno zas napravím. Ale kdo by to mohl být? Zde vedle je přece
jen obytný pokoj, v němž nikdo nespí.” “A přece,” zašeptala slečna Bürstnerová u K-ova ucha,
“od včerejška tam spí synovec paní Grubachové, je to setník. Není teď žádný jiný pokoj volný. I
já jsem na to zapomněla. Že jste jen tak křičel! Jsem z toho nešťastna.” “K tomu není příčiny,”
řekl K., a když teď slečna klesla zpět na polštář, políbil ji na čelo. “Jděte, jděte,” řekla a chvatně
se zase vztyčila, “tak už přece jděte, tak už přece jděte, co chcete, vždyť on poslouchá u dveří,
slyší každičké slůvko. Jak mě mučíte!” “Neodejdu,” řekl K., “dokud se trochu neuklidníte.
Pojďte do protějšího rohu pokoje, tam nás nemůže slyšet.” Dopustila, aby ji tam dovedl.
“Neuvědomujete si,” řekl, “že to je sice nepříjemnost pro vás, ale ani zdaleka žádné nebezpečí.
Víte přece, jak mě paní Grubachová téměř zbožňuje a že doslova věří všemu, co řeknu, a paní
Grubachová zde přece rozhoduje, a tím spíš, že setník je její synovec. Ostatně je paní
Grubachová také na mně závislá, vypůjčila si ode mne větší peníze. Přijmu každý váš návrh, jak
vysvětlit, že jsme byli spolu, bude-li to návrh jen trochu účelný, a zaručuji se, že přiměji paní
Grubachovou, aby tomu vysvětlení uvěřila nejen před jinými lidmi, nýbrž opravdu a upřímně.
Mne při tom nemusíte nijak šetřit. Chcete-li, aby se rozšířilo tvrzení, že j sem vás přepadl,
zpravím paní Grubachovou v tomto smyslu a ona tomu uvěří, a přece neztratí důvěru ke mně, tak
velmi je mi oddána.” Slečna Bürstnerová se tiše a trochu schoulena dívala před sebe na podlahu.
“Proč by paní Grubachová neuvěřila, že jsem vás přepadl?” dodal K. Před sebou viděl její vlasy,
rozčísnuté, nízko načechrané, pevně soudržné, naryšavělé vlasy. My slil, že se k němu pootočí
pohledem, ona však řekla, nepohnuvši sebou: “Odpusťte, to náhlé zaklepání mě tak vylekalo, ale 
ani tak pro následky, které by mohla mít setníkova přítomnost. Bylo tak ticho po vašem
vykřiknutí, a tu se ozvalo to zaklepání, proto jsem se tak lekla, vždyť jsem také seděla blízko
dveří, zaklepalo to skoro vedle mne. Za vaše návrhy vám děkuji, ale nepřijímám je. Mohu na
sebe vzít odpovědnost za všechno, co se děje v mém pokoji, a to vůči komukoli. Divím se, že
nepozorujete, jaká urážka je pro mne ve vašich návrzích, ovšem vedle dobrých úmyslů, které
zajisté uznávám. Ale teď jděte, nechte mě o samotě, potřebuji ji teď víc než dřív. Z těch několika
minut, o které jste prosil, stala se teď půlhodina a ještě víc.” K. ji uchopil za ruku a pak v zápěstí:
“Ale nehněváte se na mne?” řekl. Stáhla jeho ruku se své a odpověděla: “Ne, ne, nehněvám se
nikdy a na nikoho.” Chopil se zase jejího zápěstí, teď to strpěla a dovedla ho tak ke dveřím. Byl
pevně odhodlán, že odejde. Ale před dveřmi zaváhal, jako by nebyl čekal, že zde najde dveře,
toho okamžiku použila slečna Bürstnerová, aby se vyprostila, otevřela dveře, vklouzla do
předsíně a řekla odtamtud potichu K-ovi: “Tak přece pojďte, prosím. Podívejte se,” – ukázala na
setníkovy dveře, zpod nichž vycházela světelná zář – “rozsvítil a má z nás zábavu.” “Už jdu,”
řekl K., předběhl, popadl ji, zulíbal ji na ústa a pak po celičké tváři, jako žíznivé zvíře poletuje
jazykem po prameni, na který konečně narazilo. Nakonec ji políbil na krk, kde je chřtán, a tam
dlouho spočinul rty. Šelest ze setníkova pokoje způsobil, že vzhlédl. “Teď půjdu,” řekl, chtěl
slečnu Bürstnerovou nazvat křestním jménem, ale nevěděl je. Ona znaveně přikývla, ponechala
mu, zpola již odvrácena, ruku k zulíbání, jako by o ničem nevěděla, a šla skloněna do svého
pokoje. Krátce poté ležel K. ve své posteli. Usnul velmi brzo, před usnutím přemýšlel ještě
chvilku o tom, jak se zachoval, byl s tím spokojen, divil se však, že není ještě spokojenější; kvůli
setníkovi měl o slečnu Bürstnerovou vážné starosti.
Kapitola druhá
První vyšetřování
K. byl telefonicky vyrozuměn, že se příští neděli bude v jeho záležitosti konat jakési malé
vyšetřování. Dostalo se mu upozornění, že tato vyšetřování budou za sebou následovat
pravidelně, i když snad nikoli každý týden, tedy přece častěji. Že je jednak v obecném zájmu,
aby proces byl rychle skoncován, jednak zase musí být vyšetřování po každé stránce důkladná a
přece pro námahu s tím spojenou nesmí nikdy trvat přespříliš dlouho. Proto že bylo zvoleno
východisko těchto vyšetřování rychle po sobě následujících, ale krátkých. Že neděle byla jakožto
vyšetřovací den určena proto, aby K. nebyl rušen ve svém povolání. Že se předpokládá, že s tím
je srozuměn, kdyby si přál jinou lhůtu, bude mu vyhověno, pokud jen lze. Vyšetřování by bylo
možné na příklad i v noci, ale v noci nebude K. asi dost svěží. zůstane tedy při neděli, pokud K.
nebude mít námitek. Rozumí se, že se musí dostavit zcela určitě, na to netřeba snad zvlášť
upozorňovat. Hlas v telefonu mu uvedl číslo domu, do něhož se má dostavit, byl to dům v
odlehlé předměstské ulici, v níž K. dosud ještě nikdy nebyl.
Dostav tuto zprávu, zavěsil K. sluchátko bez odpovědi; byl ihned odhodlán, že tam v neděli
zajde, je toho zajisté třeba, proces se rozbíhá a on tomu musí čelit, postará se, aby toto první
vyšetřování bylo zároveň poslední. Stál ještě zadumán u přístroje, tu za sebou uslyšel hlas, byl to
ředitelův náměstek, chtěl telefonovat, ale K. mu byl v cestě. “Špatné zprávy?” otázal se ředitelův
náměstek ledabyle, nikoli aby se něco dověděl, nýbrž aby K-a dostal pryč od přístroje: “Ne, ne,”
řekl K., poodstoupil, zle neodešel. Ředitelův náměstek se chopil sluchátka a řekl, čekaje na
telefonní spojení, přes sluchátko: “Měl bych otázku, pane K-e: nechtěl byste mě v neděli ráno
potěšit a projet se s námi na mé plachetce? Bude to větší společnost, jistě v ní najdete i své
známé. Mimo jiné přijde také státní zástupce Hasterer. Nechtěl byste s námi? Přijďte přece!” K. 
se pokoušel dávat pozor, co náměstek ředitele říká. Nebylo to pro něho bez významu, neboť toto
pozvání ředitelova náměstka, s nímž se nikdy valně nesnášel, znamenalo, že se náměstek pokouší
o smiřovačky, a ukazovalo, jakého významu K. v bance nabyl a jakou cenu přikládá druhý–
nejvyšší úředník banky jeho přátelství nebo alespoň jeho nestrannosti. Tím pozná ním se
náměstek ředitele pokořoval, třebaže zval jen tak přes sluchátko, čekaje na telefonní spojení. Ale
K-oni nezbylo, než aby přidal ještě pokoření další, řekl: “Upřímné díky! Ale bohužel v neděli
nemám čas, přislíbil jsem už jinde.” “Škoda,” řekl náměstek ředitele a věnoval se telefonickému
hovoru, dostav právě v tu chvíli spojení. Nebyl to krátký rozhovor, ale K. zůstal ve své
roztržitosti po celý ten čas stát vedle přístroje. Teprv když ředitelův náměstek odzvonil, ulekl se
K. a řekl, aby alespoň trochu omluvil své zbytečné postávání: “Právě volal telefon, abych někam
přišel, ale zapomněli mi povědět, ve kterou hodinu.” “Tak tedy se ještě jednou pozeptejte,” řekl
náměstek ředitele. “Není to tak důležité,” řekl K., ačkoli se tím jeho předchozí, již o sobě
nedostatečná omluva oslabila ještě víc. Náměstek ředitele mluvil odcházeje ještě o jiných
věcech. K. se nutil odpovídat, myslil však hlavně na to, že bude nejlépe, zajde-li tam v neděli v
devět hodin dopoledne, ježto v tuto hodinu zahajují ve všední den všechny soudy práci.
V neděli bylo pošmourno. K. byl velmi unaven, neboť se pro jakousi oslavu u nastaveného stolu
pozdržel v hostinci až pozdě do noci, skoro by byl zaspal. Oblekl se v pospěchu, nemaje čas, aby
uvažoval a aby si náležitě srovnal všeliké plány, jež si za týdne vymyslil, a nenasnídav se běžel
do předměstí, jak mu je označil hlas v telefonu. Ačkoli měl málo času, aby se cestou rozhlížel,
stalo se ku podivu, že potkal všechny tři úředníky zúčastněné v jeho věci, Rabensteinera,
Kullicha a Kaminera. První dva jeli v elektrice příčným směrem k ulici, kterou K. pospíchal.
Kaminer však seděl na terase kavárny a právě se zvědavě nakláněl přes zábradlí, když K. šel
mimo. Všichni se asi za ním dívali a divili se, jak jejich představený běží; z jakéhosi vzdoru se
K. nemohl odhodlat, aby si k soudu zajel, protivila se mu každá, i nejnepatrnější cizí pomoc v
této jeho věci, též se nechtěl na nikoho obracet a tím ho i jen sebemíň zasvětit; konečně však
neměl ani nejmenší chuti, aby se přílišnou dochvilností ponížil před vyšetřující komisí. Teď
ovšem běžel, aby tam jen pokud možná byl v devět hodin, ačkoli nebyl ani obeslán na určitou
hodinu.
Představoval si, že pozná dům už z dálky podle nějakého znamení, jež si ovšem nijak přesně
nepředstavoval, anebo podle zvláštního ruchu před vchodem. Ale Juliova ulice, v níž to mělo být
a na jejímž začátku se K. na okamžik zastavil, měla po obou stranách skoro zcela stejnotvárné
domy, vysoké šedivé činžáky obydlené chudinou. Teď v neděli ráno byla většina oken obsazena,
vykláněli se z nich muži bez kabátu a kouřili nebo opatrně a něžně přidržovali malé děti k okenní
obrubni. Jiná okna byla vysoko vystlána peřinami, nad nimiž se občas mihla rozcuchaná ženská
hlava. Lidé na sebe volali přes ulici, jedno takové zavolání způsobilo právě nad K-ovou hlavou
velký smích. V pravidelném rozestupu byly v dlouhé ulici drobné krámy s různými potravinami,
umístěné pod úrovní ulice a dostupné po několika schodech. Ženy do nich vcházely a vycházely
z nich anebo postávaly na schůdkách a rozmlouvaly. Ovocnář, který vyvolával své zboží nahoru
do oken, byl stejně nepozorný jako K. a byl by ho svým vozíkem skoro povalil. Právě se
vražedně rozehrál gramofon, který dosloužil v lepších městských čtvrtích.
K. zašel hlouběji do ulice, pomalu, jako by teď měl už dosti času, anebo jako by ho vyšetřující
soudce viděl z okna a věděl tedy, že se K. dostavil. Bylo krátce po deváté. Udaný dům byl dosti
daleko v ulici, byl skoro neobyčejně prostranný, zejména průjezd byl vysoký a široký. Byl patrně
určen pro nákladní povozy, jež náležely k rozmanitým skladištím zboží, která teď uzamčena
obklopovala veliký dvůr a měla nápisy firem, z nichž některé znal K. z bankovních obchodů.
Zabývaje se proti svému zvyku všemi těmito vnějšnostmi, zastavil se také trochu u vchodu do
dvora. V jeho blízkostí seděl na bedně bosý muž a četl noviny. Na ručním vozíku se houpali dva
hoši. Před pumpou stála slabá mladá dívka v nočním kabátku a dívala se na K-a, zatím co voda 
proudila do její konve. V koutě dvora napínali mezi dvěma okny provaz, na němž už viselo
prádlo určené k uschnutí. Jakýsi muž stál dole a řídil práci voláním.
K. se obrátil ke schodům, aby se dostal k vyšetřovacímu pokoji, potom však zase stanul, neboť
mimo ty schody viděl na dvoře ještě trojí schodiště a nadto se zdálo, že malý průchod na konci
dvora vede ještě do druhého dvora. Zlobil se, že mu neoznačili blíže, kde je ten pokoj, byla to
přece podivná nedbalost anebo lhostejnost, jak se s ním nakládalo, hodlal to zjistit velmi hlasitě a
zřetelně. Nakonec přece jen začal vystupovat po schodech a pohrával si v myšlenkách se
vzpomínkou na slova hlídače Vildy, že soud je přitahován vinou, z čehož vlastně následovalo, že
vyšetřovací pokoj musí být u schodů, které si K. náhodou vybral.
Stoupaje po schodech vyrušil mnoho dětí, jež si hrály na stupních a jež se na něho zlobně dívaly,
když procházel jejich řadou. “Kdybych sem měl zajít ještě jednou,” řekl si, “musím si buď vzít s
sebou cukroví, abych si je získal, anebo hůl, abych jim nabil.” Těsně před prvním patrem musil
dokonce chvilinku vyčkat, než hrací kulička dokončila svou dráhu, dva hošíci s krabatými
tvářemi dospělých pobudů ho zatím drželi za kalhoty; kdyby je byl chtěl setřást, byl by jim
způsobil bolest, a on se bál jejich křiku.
V prvním patře začalo vlastní hledání. Ježto se přece nemohl ptát po vyšetřující komisi, vynalezl
si jakéhosi truhláře Lanze – to jméno ho napadlo, protože tak se jmenoval setník, synovec paní
Grubachové – i chtěl se teď přeptat ve všech bytech, bydlí-li zde truhlář Lanz, aby tak dostal
možnost nahlédnout do pokojů. Ukázalo se však, že to je ponejvíce možné bez každého
poptávání, neboť skoro všechny dveře byly otevřeny a děti jimi vbíhaly a vybíhaly. Byly to
zpravidla pokojíky s jediným oknem, v nichž se také vařilo. Některé ženy měly kojence v náruči
a pracovaly volnou rukou na krbu. Polodospělé dívky oděné podle všeho jen zástěrami šukaly
nejpilněji. Ve všech pokojích byly postele dosud rozestlány a obsazeny, ležely v nich nemocní
anebo lidé dosud spící a zas i takoví, kteří se na nich povalovali v šatech. U bytů, jejichž dveře
byly zavřeny, K. zaklepal a ptal se, bydlí-li zde truhlář Lanz. Ponejvíce otevřela nějaká žena,
vyslechla otázku a obrátila se do pokoje k někomu, kdo se vztyčil z postele. “Ten pán se ptá,
bydlí-li tu nějaký truhlář Lanz.” “Truhlář Lanz:” zeptal se ten v posteli, “Ano,” řekl K., ačkoli
zde vyšetřující komise dozajista nebyla a jeho úkol byl naprosto skončen. Mnozí myslili, že Kovi záleží velice na tom, aby našel truhláře Lanze, dlouho přemýšleli, jmenovali nějakého
truhláře, který se nejmenoval Lanz, anebo nějaké jméno, jež mělo s Lanzem zcela dalekou
podobnost, anebo se ptali sousedů nebo zas doprovodili K-a k nějakým vzdáleným dveřím, kde
podle jejich mínění takový člověk bydlí možná v podnájmu anebo kde je někdo, kdo by mohl
povědět líp než oni. Nakonec nebylo skoro už ani třeba, aby se K. přeptával, nýbrž ti lidé ho
takto vlekli po poschodích. Už ho mrzel jeho plán, který se mu zprvu zdál tak praktický. Před
pátým poschodím se rozhodl, že nechá hledání, rozloučil se s přívětivým mladým dělníkem,
který ho chtěl vést dál nahoru, a sestupoval po schodech. Potom však ho zase zlobila marnost
celého toho podniku, znova se vrátil a zaklepal na první dveře pátého poschodí. První věc, kterou
v pokojíku spatřil, byly velké nástěnné hodiny, jež ukazovaly už deset hodin. “Bydlí zde truhlář
Lanz?” zeptal se. “Prosím,” řekla jakási mladá žena s černýma zářícíma očima, jež právě
vypírala ve kbelíku dětské prádlo, a ukázala vlhkou rukou na otevřené dveře protějšího pokoje.
K-ovi bylo, jako by vcházel do nějakého shromáždění. Tlačenice nejrozmanitějších lidí – nikdo
se nestaral o příchozího – naplňovala prostředně velký pokoj se dvěma okny, který byl těsně u
stropu obklopen galerií, jež byla rovněž úplně zaplněna a kde lidé mohli stát jen sehnuti a
naráželi hlavou a zády o strop. K., jemuž byl vzduch v pokoji příliš zatuchlý, vyšel zas ven a řekl
mladé ženě, jež mu před chvilkou patrně neporozuměla: “Ptal jsem se po truhláři, jakémsi
Lanzovi.” “Ano,” řekla žena, “jděte, prosím, dovnitř.” K. by se snad nebyl zachoval podle jejích
slov, ale žena k němu přistoupila, chopila se kliky u dveří a řekla: “Po vás musím zavřít, teti 
nesmí už nikdo dovnitř.” “To je velmi rozumné,” řekl K., “ale je tam už teď příliš plno.” Potom
však přece jen znova vstoupil.
Uprostřed mezi dvěma muži, kteří se bavili bezprostředně u dveří – jeden pohyboval oběma
daleko předpaženýma rukama tak, jako kdyby někomu sázel peníze do dlaně, druhý se mu ostře
díval do očí –, vztáhla se po K-ovi jakási ruka. Byl to malý hoch s ruměnými tvářemi. “Pojďte,
pojďte,” řekl. K. se nechal vést, ukázalo se, že v té hemživé tlačenici je přece jen volná úzká
ulička, jež možná odděluje dva tábory; tomu také nasvědčovalo, že K. v prvních řadách vpravo i
vlevo sotva spatřil i jen jedinou tvář k němu obrácenou, nýbrž jen záda lidí, kteří se svými slovy i
posuvky obraceli jen na lidi své strany. Většinou byli oděni černě, měli na sobě staré, dlouhé a
volně povislé sváteční kabáty. Jen toto ošacení mátlo K-a, jinak by byl to všechno pokládal za
politickou okresní schůzi.7)
Na druhém kanci síně, k němuž hoch K-a vedl, stál na velmi nízkém, rovněž přeplněném podiu
stolek postavený napříč, a za ním, blízko u kraje podia, seděl tlustý funící mužík, který se právě
za velikého smíchu bavil s člověkem za ním stojícím – ten se lokty opíral o opěradlo židle a nohy
měl zkříženy. Někdy vymrštil paži do vzduchu, jako by se po někom pitvořil. Hoch, který K-a
vedl, měl co dělat, aby udal své hlášení. Již dvakrát se, stoje na špičkách, pokusil něco vyřídit,
aniž si ho ten člověk nahoře povšiml. Teprve když kdosi z lidí nahoře na podiu upozornil na
hocha, obrátil se k němu muž za stolkem a skláněje k němu hlavu vyslechl jeho tichou zpráv u.
Potom vytáhl z kapsy hodinky a podíval se rychle směrem ke K-ovi. “Měl jste se dostavit před
hodinou a pěti minutami,” řekl. K. chtěl něco odpovědět, ale neměl čas, neboť sotva ten člověk
domluvil, povstalo v pravé polovici síně všeobecné mručení. “Měl jste se dostavit před hodinou a
pěti minutami,” opakoval teď ten člověk pozdviženým hlasem a zadíval se také rychle do síně
dolů. Ihned zmohutnělo také mručení a ztrácelo se jen pomalu, ježto muž na podiu už nic neřekl.
Bylo teď v síni daleko tišeji, než když K. vešel. Jen lidé na galerii nepřestávali pronášet
poznámky. Pokud se dalo něco rozlišit v tom přítmí, tom zahoustlém vzduchu a tom prachu
nahoře, zdáli se oděni hůř než ti dole. Mnozí si přinesli polštáře, které si položili mezi hlavu a
strop síně, aby se neotlačili.
K. se rozhodl, že bude víc pozorovat než mluvit, proto se vzdal obhajoby pro omeškání, jež mu
bylo vytýkáno, a řekl jen: “Třeba jsem přišel pozdě, teď jsem tady.” Následoval potlesk, zase z
pravé polovice síně. “Ty lidi si lze snadno získat,” pomyslil si K. a rušilo ho jen ticho v levé
polovici síně, jež bála právě za ním a z níž se ozvalo jen zcela ojedinělé zatleskání. Přemýšlel, co
by mohl odpovědět, aby si získal všechny najednou anebo, kdyby to nebylo možné, občas také
druhou stranu.
“Ano,” řekl muž za stolkem na podle, “ale já už nejsem povinen vás teď vyslechnout –” zas to
mručení, tentokrát však omylem, neboť muž pokývl na lidi, aby toho nechali, a pokračoval –
“výjimkou to však dnes ještě udělám. Takové zpoždění se však už nesmí opakovat. A teď
předstupte!” Kdosi seskočil s podia, takže se pro K-a uvolnilo místo, na které vystoupil. Stál
těsně přitlačen k stolku, tlačenice za ním byla tak veliká, že se proti ní musil opírat zády, aby
nestrhl s podia stůl vyšetřujícího soudce a snad i samého soudce.
Vyšetřující soudce však toho nedbal, nýbrž seděl v plném pohodlí na své židli a sáhl, když
člověk za ním domluvil, po nevelké zápisní knize, jediném předmětu na jeho stole. zápisní kniha
vy padala jako školní sešit, byla stará, mnohým listováním nadobro pozbyla tvaru. “Tak tedy,”
řekl vyšetřující soudce, listoval v sešitu a obrátil se pak na K-a hlasem, jako kdyby zjišťoval
osobní údaje, “vy jste malíř pokojů?” “Ne,” řekl K., “nýbrž první prokurista velké banky.” Po
této odpovědi následoval na pravé straně dole smích, který byl tak srdečný, že se K. neubránil a
vpadl do něho také. Lidé v síni se rukama opírali o kolena a potřásali tělem jako za těžkých
záchvatů kašle. Smáli se dokonce i jednotliví na galerii. Nadobro rozezlený vyšetřující soudce, 
který byl asi vůči lidem dole bezmocný, hleděl se odškodnit na galerii, vyskočil, hrozil galerii, a
jeho jinak málo nápadná obočí spustila se teď chomáčovitě, černě a mohutně nad očima.
Levá polovice síně byla však pořád ještě zticha, lidé tam seděli v řadách, tváře měli obráceny k
podle a poslouchali, co se tam mluví, se stejným klidem jako hluk druhé strany, ba strpěli
dokonce, že jednotlivci z jejich řad tu a tam postupovali společně s druhou stranou. Lidé levice,
kteří ostatně byli méně početní, byli snad konec konců stejně bez významu jako lidé pravice, ale
jejich klidné počínání způsobovalo, že se zdáli významnější. Když teď K. začal mluvit, byl
přesvědčen, že mluví v jejich smyslu.
“Vaše otázka, pane vyšetřující soudce, jsem-li malíř pokojů – totiž, vy jste se mne po tam ani
nezeptal, tvrdil jste mi to rovnou jako skutečnost –, je příznačná pro celý ráz řízení, které se proti
mně vede. Můžete namítnout, že to vůbec žádné řízení není, to máte velmi pravdu, vždyť je to
řízení jen tehdy, uznám-li je jakožto řízení. Ale já je tedy teď na okamžik uznávám, jaksi ze
soucitu. Člověk se k tomu nemůže zachovat jinak než soucitně, chce-li si toho vůbec
povšimnout. Neříkám, že je to řízení lajdácké, ale nabízím vám toto označení k účelům
sebepoznání.”
K. se přerušil a zadíval se dolů do sině. Co pověděl, bylo ostré, ostřejší, než jak to zamýšlel, ale
bylo to přece správné. Bylo by si to zasloužilo, aby’ tu a tam zazněl souhlas, zavládlo však úplné
ticho, lidé v síni čekali patrně s napětím, co teď přijde, snad se v tichostí připravoval výbuch,
který učiní konec všemu. Rušilo však, že se teď otevřely dveře na konci síně, že vešla mladá
pradlena, jež asi skončila svou práci, a že přes všechnu opatrnost, kterou vynakládala, přivábila
na sebe několik pohledů. Jen vyšetřující soudce způsoboval K-ovi bezprostřední radost, neboť se
zdálo, že byl těmi slovy ihned dotčen. Až dosud poslouchal stoje, neboť K-ovo oslovení ho
překvapilo ve chvíli, kdy v stal a hrozil galerii. Teď, v. té přestávce, ponenáhlu usedal, jako
kdyby si toho nikdo neměl povšimnout. Patrně aby uklidnil své vzrušení, chopil se zase sešitu.
“Nic naplat,” pokračoval K., “také váš sešitek, pane vyšetřující soudce, potvrzuje, co říkám.” Jsa
spokojen, že v tom cizím shromáždění slyší jen svá klidná slova, odvážil se K. dokonce toho, že
vyšetřujícímu soudci sešit prostě odňal a pozdvihl jej konečky prstů, jako by se ho štítil, za jeden
z prostředních listů, takže po obou stranách visely dolů hustě popsané, skvrnité listy se
zažloutlými okraji. “To jsou spisy vyšetřujícího soudce,” řekl a upustil sešit na stůl. “Jen si v tom
čtěte klidně dál, pane vyšetřující soudce, z té dlužní knihy věru na mne nejdou žádné strachy,
ačkoli mi je nepřístupná, neboť dovedu se jí dotknout jen dvěma prsty a nevzal bych ji ani za nic
do ruky.” Mohlo být jen znamením hlubokého pokoření, anebo se to tak alespoň musilo
vykládat, že vyšetřující soudce sáhl po sešitku, jak dopadl na stůl, hleděl jej trochu uvést do
pořádku a otevřel si jej zase, aby v něm četl.
Tváře lidí v první řadě upíraly se s takovým napětím na K-a, že chvilku na ně shlížel dolů. Byli
to vesměs starší muži, kteří měli bílé vousy. Byli oni snad rozhodujícími činiteli, kteří mohli
zapůsobit na celé shromáždění, jež se ani pokořením vyšetřujícího soudce nedalo vychýlit z
nehybnosti, ve kterou upadlo od K-ovy řeči?
“Co mě potkalo,” pokračoval K., trochu tišeji než předtím, a ohledával pořád tváře v první řadě,
což dávalo jeho mluvě ráz trochu přerývaný, “co mě potkalo, je ovšem jen jednotlivý případ, a
není zvlášť závažný, protože já sám si jej nijak zvlášť nepřipouštím, ale je to věc příznačná pro
řízení, jak se koná proti mnohým. Za ty zde stojím, nikoli za sebe.”
Bezděky zesílil hlas. Kdesi někdo zatleskal pozdviženýma rukama a zvolal: “Bravo! Pročpak ne?
Bravo! A ještě jednou bravo!” Ti v první řadě si tu a tam hrábli rukou do vousů, ani jediný se pro
to zvolání neotočil. Také K. mu nepřikládal nijaký význam, byl však přece povzbuzen;
nepokládal teď už ani za nutné, aby tleskali všichni, postačilo, začne-li shromáždění o věci
přemýšlet a bude-li jen někdo získán přemlouvavým slovem. 
“Nejde mi o řečnický úspěch,” řekl K. v důsledku takové úvahy, “též by mi asi zůstal odepřen.
Pan vyšetřující soudce mluví asi daleko lépe, vždyť to náleží k jeho povolání. Chci jen veřejně
pojednat o veřejném zlořádu. Slyšte: byl jsem před deseti dny zatčen, skutečnost zatčení sama o
sobě je mi k smíchu, ale to sem teď nepatří. Byl jsem ráno přepaden v posteli, snad lidé, kteří mě
přepadli – podle toho, co řekl vyšetřující soudce, není to vyloučeno – měli přikázáno, aby zatkli
nějakého malíře pokojů, který je navlas tak nevinen jako já, ale vybrali si mne. Vedlejší pokoj
byl obsazen dvěma hrubými hlídači. Kdybych byl nebezpečný lupič, nemohla se učinit lepší
opatření. Ti hlídači by li ještě k tomu demoralisovaná chátra, nažvanili se toho, až mi brněly uši,
dávali mi po lopatě, abych je podplatil, chtěli na mně předstíráním vylákat prádlo a šatstvo, chtěli
peníze, aby’ mi prý přinesli snídani, když mi mou snídani nestoudně snědli před mýma očima.
Nedosti na tom. Dovedli mě do třetího pokoje před dozorce. By 1 to pokoj dám;., které si velmi
vážím, a musil jsem být svědkem, jak ten pokoj byl kvůli mně, ale bez mého zavinění, abych tak
řekl znečištěn přítomností hlídačů a dozorce. Nebylo snadné zachovat klid. Podařilo se mi to
však, i zeptal jsem se dozorce úplně klidným hlasem – kdyby zde byl, musil by to potvrdit –,
proč jsem zatčen. Co na to odpoví dozorce, jejž ještě pořád vidím před sebou, jak sedí na židli té
dámy jako socha a symbol nejtupějšího fouňovství? Pánové, neodpověděl vlastně nic, snad
opravdu nic nevěděl, zatkl mě a to mu postačilo. Dokonce se neomezil ani na to a vpašoval do
pokoje té dámy tři podřízené zaměstnance mé banky, kteří se zabývali tím, že ohmatávali
fotografie, majetek té dámy, a uvedli je v nepořádek. Přítomnost těchto zaměstnanců měla ovšem
ještě další účel, měli stejně jako má bytná a její služka rozšířit zprávu o mém zatčení, poškodit
mou veřejnou vážnost a zejména v bance otřást mým postavením. Nic z toho se ovšem
nepodařilo ani sebemíň, i má bytná, zcela prostá osoba – neváhám uvést její jméno ve smyslu
naprosto čestném, jmenuje se paní Grubachová –, i paní Grubachová byla tak rozumná, že
uznala, že takové zatčení neznamená víc než pouliční útok kluků, na které nikdo nedozírá, jak se
sluší a patří. Opakují, mně celá ta věc způsobila jen nepříjemnosti a přechodné pozlobení,
nemohla však mít i horší následky?”
Když se K. zde přerušil a zadíval se na ztichlého vyšetřujícího soudce, zdálo se mu, že soudce
dává právě někomu v davu očima znamení. K. se usmál a řekl: “Právě dává zde vedle mne pan
vyšetřující soudce někomu z vás tajné znamení. Jsou tedy mezi vámi lidé, kteří udělají vše podle
přání, jak se na ně mrkne odtud s podia. Nevím, mělo-li to znamení teď způsobit sykot anebo
potlesk, a tím, že tu věc předčasně vyzrazuji, vzdávám se zcela vědomě možnosti, abych se
dověděl, co to znamení znamená. Je mi to úplně jedno, a zmocňuji pana vyšetřujícího soudce
veřejně, aby svým placeným zaměstnancům tam dole místo tajnými znameními velel hlasitě
slovy a řekl na příklad jednou: ,Teď syčte!’a pak zase: ,Teď tleskejte!‘”
V rozpacích nebo netrpělivosti vrtěl sebou vyšetřující soudce na židli. Člověk za ním, s nímž se
už dříve bavil, naklonil se zase k němu, buď aby mu povšechně dodal odvahy anebo aby mu
něco poradil. Dole se lidé bavili potichu, ale živě. Obě strany, jež se předtím zdály mít tak
protichůdné mínění, smísily se teď, jednotlivci ukazovali prstem na K-a, jiní na vyšetřujícího
soudce. Mlžný výpar v pokoji byl nadmíru na obtíž, způsoboval dokonce, že zrak nemohl
přesněji postřehnout osoby stojící opodál. Bylo to jistě zvlášť rušivé pro návštěvníky na galerii,
musili se, ovšem za plachého pokukování po vyšetřujícím soudci, tichými otázkami dotazovat
účastníků schůze, aby podrobněji zvěděli, oč právě běží. Dostávalo se jim stejně tichých
odpovědí pod záštitou rukou přidržovaných k ústům.
“Budu hned hotov,” řekl K., a ježto nebylo zvonku, udeřil pěstí na stůl; leknutím ihned od sebe
odskočily hlavy vyšetřujícího soudce a jeho rádce: “Já mám k té celé věci daleko, proto ji
posuzuji klidně, a za předpokladu, že vám nějak záleží na tom domnělém soudu, můžete velmi
získat, vyslechnete-li mne. Rokování o tom, co uvádím, račte si schovat na později, neboť
nemám čas a brzo odejdu.” 
Ihned nastalo ticho, tak velmi K. už ovládal shromáždění. Lidé už nekřičeli jeden přes druhého
jako na začátku, dokonce ani už netleskali, ale zdálo se, že jsou už přesvědčeni anebo na
nejbližší cestě k tomu.
“Není pochyby,” řekl K. velmi tiše, neboť ho těšilo, jak napjatě poslouchá celé shromáždění, v
tom tichu vznikal jakýsi šumot, který byl dráždivější než nejnadšenější potlesk, “není pochyby o
tom, že za všemi projevy tohoto soudu, v mém případě tedy za mým zatčením a za dnešním
výslechem, je jakási velká organisace. Organisace, která zaměstnává nejen úplatné hlídače,
nejapné dozorce a vyšetřující soudce, kteří jsou v nejlepším případě lidé hodně nepatrní, nýbrž
která si nepochybně ještě k tomu vydržuje soudcovský sbor vysokého a nejvyššího stupně, s
nespočetnou, nezbytnou družinou sluhů, písařů, četníků a jiných pomocných sil, snad dokonce
katů, neváhám užít toho slova. A smysl této velké organisace, vážení pánové? Záleží v tom, že se
zatýkají nevinní lidé a že se proti nim zahajuje nesmyslné a ponejvíce, jako v mém případě,
bezvýsledné řízení. Jak by se při této nesmyslnosti celé instituce dala zamezit nejhorší úplatnost
úřednictva? To je nemožné, to by i nejvyšší soudce nedokázal ani co do sebe sama. Proto hledí
hlídači zatčeným ukrást šaty’ s těla, proto se dozorci vloupají do cizích bytů, proto mají nevinní
lidé, místo aby byli vyslechnuti, být ponižováni před celými shromážděními. Hlídači vypravovali
jen o skladištích, do kterých se dává majetek zatčených, já však bych rád viděl ty úschovny, ve
kterých tlí pracně získaný majetek zatčených, pokud jej nerozkradli zlodějští úředníci skladiště.”
K. byl přerušen zaječením od konce síně, zastínil si oči, aby tam dohlédl, neboť kalné denní
světlo způsobovalo, že výpar v síni byl bělavý a oslepoval. Šlo o pradlenu, v níž K. hned v
okamžiku, kdy vešla, rozpoznal podstatné vyrušení. Zda teď byla vinna nebo nebyla, nedalo se
rozpoznat.8) K. jen viděl, že si ji k sobě přitáhl jakýsi muž v koutě u dveří a že ji tam tiskne k
sobě. Ale nezaječela ona, nýbrž ten muž, otvíral ústa na celou šířku a díval se ke stropu. Kolem
obou se utvořil hlouček, návštěvníci na galerii nablízku se zdáli nadšeni, že takto byla přerušena
vážnost, kterou K. vnesl do shromáždění. K-ovo první hnutí bylo, aby tam ihned doběhl, myslil
si též, že všem bude záležet na tom, aby tam byl zjednán pořádek a aby alespoň ta dvojice byla
vykázána ze síně, ale první řady před ním zůstaly úplně stmeleny, nikdo se nehýbal a nikdo K-a
nepropustil. Naopak, zabraňovali mu, starci napřahovali paže, a jakási ruka – neměl čas, aby se
otočil – ho popadla vzadu za límec, K. vlastně už nemyslil na dvojici, bylo mu, jako by ho
omezovali na svobodě, jako by ho teď chtěli opravdu zatknout, i seskočil bez ohledu s podia
dolů. Teď stál tváří v tvář té tlačenici. Což ty lidi neodhadl správně? Připisoval své řeči větší
účinek, než měla? Přetvářeli se, dokud mluvil, a měli teď, kdy dospíval k závěrům, už dost své
přetvářky? Jaké tváře kolem něho! Drobná černá očička šukala sem a tam, tváře v obličejích
visely splaskle jako u kořalů, dlouhé vousy byly tuhé a řídké, a když do nich člověk sáhl, měl
dojem, jako by jen křivil prsty, ne jako by sahal do vousů. Pod vousy však – a to byl vlastní
objev, k němuž K. dospěl – třpytily se na límcích kabátů odznaky v různé velikostí a barvě.
Všichni měli ty odznaky, kam jen oko pohlédlo. Všichni náleželi k sobě, ty zdánlivé strany
vpravo i vlevo, a když se náhle otočil, uviděl stejné odznaky na límci vyšetřujícího soudce, který
s rukama v klíně shlížel klidně dolů. “Tak,” zvolal K. a vyjel pažemi do výše, to náhle poznání
potřebovalo místo, “vždyť vy jste všichni úředníci, jak vidím, vždyť vy jste ta úplatná banda,
proti které jsem mluvil, tlačili jste se zde jako posluchači a čmuchálkové, tvořili jste zdánlivé
strany, a jedna tleskala, aby si mne vyzkoušela, chtěli jste se naučit, jak svádět nevinné lidi!
Nuže, nebyli jste tu nadarmo, doufám, buď jste se pobavili tím, že někdo od vás čeká obhájení
nevinných, anebo – pusť, nebo uhodím,” křikl K. na třaslavého starce, který se k němu dotřel
zvlášť blízko – “anebo jste se opravdu něčemu přiučili. A tak tedy vám přeji mnoho štěstí do té
vaší živnosti.” Popadl klobouk, který ležel na kraji stolu, a tlačil se za obecného ticha, zajisté
však za ticha nejdokonalejšího překvapení, k východu ze síně. Vyšetřující soudce byl však patrně
ještě rychlejší než K., neboť ho očekával u dveří. “Okamžik,” řekl. K. se zastavil, nedíval se však 
na vyšetřujícího soudce, nýbrž na dveře, jejichž kliku měl už v ruce. “Chtěl jsem vás jen
upozornit,” řekl vyšetřující soudce”,že jste se dnes – asi jste si to ještě neuvědomil – zbavil
výhody, kterou pro zatčeného v každém případě znamená výslech.” K. se smál na dveře. “Vy
lumpové,” zvolal, “nechte si své výslechy,” otevřel dveře a pospíšil po schodech dolů. Za ním
vzkypěl hluk shromáždění teď zas oživlého, jež patrně začalo rokovat o událostech jako studenti
o studijním materiálu.
Kapitola třetí
V prázdné zasedací síni
Student
Kanceláře
K. čekal příštího týdne den co den na opětné vyrozumění, nemohl uvěřit, že soud tak doslova
přistupuje na K-ovo prohlášení, že se vzdává výslechů, a když čekané vyrozumění až do soboty
večer opravdu nepřišlo, předpokládal, že je mlčky obeslán do téhož domu na touž dobu. Odebral
se tam tedy v neděli zase, šel tentokrát rovnou po schodech a chodbách; několik lidí, kteří si ho
připamatovali, pozdravilo ho u svých dveří, on však se nemusil už nikoho ptát a dostal se brzo ke
správným dveřím. Na jeho zaklepání mu ihned otevřeli, a neohlížeje se valně po známé ženě, jež
zůstala stát u dveří, chtěl hned do vedlejšího pokoje. “Dnes není schůze,” řekla žena. “Proč by
nebyla schůze?” zeptal se a nechtěl tomu věřit. Ale žena ho přesvědčila tím, že otevřela dveře
vedlejšího pokoje. Byl opravdu prázdný a vypadal v té prázdnotě ještě žalostněji než minulou
neděli. Na stole, který stál beze změny na podiu, leželo několik knih. “Mohu se podívat na ty
knihy?” zeptal se K., nikoli ze zvláštní zvědavosti, nýbrž jen aby cesta sem nebyla úplně
zbůhdarma. “Ne,” řekla žena a zavřela zas dveře, “není to dovoleno. Ty knihy náleží
vyšetřujícímu soudci.” “Ach tak,” řekl K. a pokývl hlavou, “ty knihy jsou asi zákoníky, a náleží
k povaze toho soudnictví, že odsuzuje lidi nejen nevinné, ale i nevědoucí: “Takové to už bude,”
řekla žena, jež mu neporozuměla. ;,Nuže, pak tedy zase jdu,” řekl K. “Mám vyšetřujícímu soudci
něco hlásit?” zeptala se žena. “Vy ho znáte?” optal se K. “Ovšem,” řekla žena, “vždyť můj muž
je soudní sluha.” Teprv teď zpozoroval K., že pokoj, v němž minulou neděli stály jen necky, je
teď úplně zařízeným obytným pokojem. Žena si povšimla jeho údivu a řekla: “Ano, máme zde
volný by t, musíme však ve dnech, kdy je schůze, pokoj vyklidit. Postavení mého muže má
mnohou nevýhodu.” “Nedivím se ani tak tomu pokoji,” řekl K. a zadíval se na ni zlobným
pohledem, “jako tomu, že jste provdána.” “Narážíte snad na to, co se stalo v poslední schůzi, jak
jsem vás vyrušila ve vaší řeči?” ptala se žena. “Ovšem,” řekl K., “dnes to mám už za sebou a
skoro jsem na to už zapomněl, ale tehdy mě to skoro rozzuřilo. A teď říkáte sama, že jste
provdaná žena.” “Nebylo vám to na škodu, že vaše řeč byla přerušena. Byly pak o vás ještě
velmi nepříznivé řeči.” “Budiž,” řekl K. uhýbavě, “ale vás to neomlouvá.” “Mne omluví každý,
kdo mě zná,” řekla žena, “ten, co mě tehdy objímal, pronásleduje mě už dávno. Možná, že
nejsem svůdná pro každého, ale pro něho jsem. Není proti tomu ochrany, také můj muž se s tím
už smířil; chce-li si zachovat své místo, musí to strpět, protože ten člověk je student a dostane se
podle všeho k větší moci. Je mi pořád v patách, právě když jste přicházel, odešel.” “Hodí se to ke
všemu ostatnímu,” řekl K., “nepřekvapuje mě to.” “Vy zde asi chcete to a ono zlepšit?” zeptala
se žena pomalu a zkoumavě, jako by říkala něco, co je jak pro ni, tak i pro K-a nebezpečné.
“Vybrala jsem si to už z vaší řeči, ta se mi velmi líbila, co by záleželo na mně. Slyšela jsem,
pravda, jen část, začátek jsem zameškala, a když jste končil, ležela jsem s tím studentem na 
zemi. – Vždyť je to tak hnusné,” řekla po pomlce a chopila se K-ovy ruky. “Myslíte, že se vám
podaří tady něco zlepšit? “ K. se usmál a pootočil svou ruku v jejích měkkých dlaních.
“Vlastně,” řekl, “nejsem od nikoho zjednán, abych zde něco zlepšil, jak tomu říkáte, a kdybyste
to na příklad řekla vyšetřujícímu soudci, sklidila byste za to výsměch anebo potrestání. z vlastní
újmy bych se věru nebyl vměšoval do těch věcí, a že to soudnictví tady potřebuje nápravu, to by
mě nebylo nikdy znepokojovalo. Ale tím, že jsem prý byl zatčen– jsem totiž zatčen–, byl jsem
donucen, abych zde zasáhl, a to kvůli sobě. Mohu-li však přitom také vám něčím prospět, rozumí
se, že to velmi rád učiním. Ne snad jen z lásky k bližnímu, nýbrž mimo to i proto, že také vy mi
můžete pomoci.” “Jak jen bych mohla?” zeptala se žena. “Tím, že mi na příklad teď’ ukážete tam
ty knihy na stole.” “Ale ráda,” zvolala žena a táhla ho chvatně za sebou. Byly to staré, ohmatané
knihy, vazba jedné z nich byla uprostřed skoro rozlomena, kusy spolu souvisely jen vlákny. “Jak
špinavé je zde všechno,” řekl K. potřásaje hlavou, a žena utřela zástěrou prach alespoň s
povrchu, než se K. mohl chopit knih. K. otevřel hoření knihu, zjevil se neslušný obrázek. Jakýsi
muž a jakási žena seděli nazí na pohovce, sprostý úmysl kreslířův byl zjevný, ale jeho
neobratnost byla taková, že konec konců nebylo vidět než muže a ženu, kteří příliš tělesně
vystupovali z obrázku, seděli přespříliš vzpřímeni a následkem nesprávné perspektivy se jen
pracně obraceli k sobě. K. nelistoval dál, nýbrž otevřel jen ještě titulní list druhé knihy, byl to
román s nadpisem: “Co všechno Markyta musila vytrpět od svého muže Jendy.” “Takové
zákoníky se zde tedy studují,” řekl K., “takoví lidé mě mají soudit.” “Já vám pomůžu,” řekla
žena. “Chcete?” “Což byste opravdu mohla, bez nebezpečí pro sebe? Vždyť jste před chvílí
řekla, že váš muž je velice závislý na představených.” “A přece vám pomůžu,” řekla žena,
“pojďte, musíme si o tom promluvit. O nebezpečí pro mne už nemluvte, já se nebezpečí bojím
jen tam, kde se ho chci bát. Pojďte.” Ukázala na podium a poprosila ho, aby se s ní posadil na
stupínek. “Vy máte krásné tmavé oči,” řekla, když se posadili, a dívala se K-ovi zdola do
obličeje, “říkají mi, že mám taky krásné oči, ale vaše jsou mnohem krásnější. Všimla jsem si jich
ostatně už tenkrát, když jste sem po prvé vešel. Pro ty vaše oči jsem potom taky zašla sem do
zasedací síně, to nikdy jindy nedělám a je mi to dokonce jaksi zakázáno.” To je tedy všechno,
pomyslil si K., nabízí se mi, je zkažena jako všichni lidé tady, soudních úředníků má už po krk,
což konečně chápu, a vítá proto každého cizího člověka poklonou o jeho očích. A K. mlčky
vstal, jako by byl své myšlenky vyslovil nahlas a tím ženě vysvětlil své chování. “Nemyslím, že
byste mi mohla pomoci,” řekl, “kdo by mi chtěl opravdu pomoci, musil by mít styky s vysokými
úředníky. Vy však dojista znáte jen podřadné zaměstnance, jak se zde prohánějí celými hejny. Ty
znáte jistě velmi dobře a mohla byste mi u nich leccos vymoci, o tom nepochybuji, ale kdybyste
mi toho u nich vymohla sebevíc, nemohlo by to vůbec nijak rozhodnout o konečném výsledku
procesu. Vy však byste se tím přece jen připravila o několik přátel. To nechci. Jen pokračujte ve
svém dosavadním styku s těmito lidmi, zdá se mi totiž, že vám je nezbytný. Říkám to ne bez
politování, neboť abych vám přece jen nějak oplatil vaši poklonu, i vy se mi líbíte, zejména když
se na mne díváte jako teď tak smutně, k čemuž ostatně nemáte nejmenší příčiny. Náležíte k
cechu, který já musím potírat, vám však je v něm velmi dobře, dokonce milujete toho studenta, a
jestliže ho nemilujete, dáváte mu alespoň přednost před svým mužem. To se dalo snadno poznat
z vašich slov.” “Ne!” zvolala, zůstala sedět a jen uchopila K-a za ruku, kterou jí neodtáhl dosti
rychle. “Nesmíte teď odejít, nesmíte odejít s nesprávným míněním o mně! Což byste byl opravdu
schopen odejít mi teď? Což jsem opravdu tak bez ceny, že mi nechcete udělat kvůli ani tolik,
abyste zůstal ještě chvilinku?” “Nerozumíte mi,” řekl K. a posadil se, “záleží-li vám opravdu na
tom, abych zde zůstal, rád zůstanu, vždyť mám čas, přišel jsem v očekávání, že dnes bude
přelíčení. Tím, co jsem pověděl před chvílí, chtěl jsem vás jen poprosit, abyste v mém procesu
nic pro mne nepodnikala. Ale ani to není pražádný důvod, abyste se zarmucovala, považte jen, že
mi ani trochu nesejde na tom, jak proces dopadne, a že se odsouzení, kdyby k němu došlo, dám 
jen do smíchu. Za předpokladu, že proces vůbec nějak opravdu skončí, o čemž velmi pochybuji.
Spíš myslím, že řízení bylo z lenosti nebo zapomnětlivosti anebo snad dokonce ze strachu
úředníků už zastaveno, anebo že bude zastaveno co nejdřív. Možné je ovšem také, že se v
očekávání nějakého většího úplatku proces povede na oko dál, zcela zbůhdarma, jak mohu
prohlásit už dnes, neboť nehodlám nikoho podplatit. Mohla byste mi však přece jen prokázat
laskavost, kdybyste řekla vyšetřujícímu soudci anebo komukoli jinému, kdo rád šíří dál důležité
zprávy, že se nikdy a nijakými tůčkami, jak jimi ti pánové asi oplývají, nedám pohnout k
úplatku. Bylo by to zhola marné očekávání, to jim můžete říci bez obalu. Ostatně to snad už
postřehli sami, a jestliže snad nepostřehli, nesejde mi vůbec tolik na tom, aby se to dověděli už
teď. Vždyť by se tak těm pánům jen ušetřila práce, ovšem i mně nějaké ty nepříjemnosti, těm se
však rád podvolím, jen když vím, že každá zasadí zároveň ránu těm lidem. A aby ji zasadila, o to
se postarám. Znáte se vlastně s vyšetřujícím soudcem?” “A jak by ne,” řekla žena”,na toho jsem
dokonce myslila nejdřív, když jsem vám nabízela pomoc. Nevěděla jsem, že je jenom podřízený
úředník, ale když to říkáte vy, bude to asi pravda. Přece však myslím, že zpráva, kterou podá
nahoru, má nějaký vliv. A píše tolik zpráv. Říkáte, že úředníci jsou lenoši, všichni jistě ne,
zejména tento vyšetřující soudce ne, napíše toho hromadu. Poslední neděli na příklad zasedali až
do večera. Všichni lidé odešli, vyšetřující soudce však zůstal v síni, musila jsem mu donést
lampu, měla jsem jen malou kuchyňskou, ale byl s ní spokojen a dal se hned do psaní. Mezitím
přišel taky můj muž, měl tu neděli právě volno, došli jsme si pro nábytek, zařídili jsme si zas
pokoj, přišli pak ještě sousedé, bavili jsme se ještě při svíčce, zkrátka, zapomněli jsme na
vyšetřujícího soudce a šli jsme spat. Najednou v noci, bylo asi už hodně pozdě, se probudím,
vedle postele stojí vyšetřující soudce a zastiňuje dlaní lampu, aby na mého muže nepadalo světlo,
byla to zbytečná opatrnost, můj muž má takové spaní, že by ho ani to světlo nebylo probudilo. Já
jsem se tak vylekala, že jsem se skoro dala do křiku, ale vyšetřující soudce byl velmi vlídný,
napomenul mě k opatrnosti, pošeptal mi, že až dosud psal, že mi teď přináší lampu a že nikdy
nezapomene podívanou, jak mě zastihl ve spaní. To všechno vám povídám jen proto, abyste
věděl, že vyšetřující soudce píše opravdu mnoho zpráv, zejména o vás, neboť váš výslech byl
jistě jedna z hlavních věcí nedělního zasedání. Tak dlouhé zprávy nemohou však být úplně bez
významu. Mimo to můžete z toho příběhu také i seznat, že se vyšetřující soudce o mne uchází a
že právě teď v první době, patrně si mne teprv teď povšiml, mohu na něho mít velký vliv. Že mu
na mně mnoho záleží, pro to mám teď také ještě jiné důkazy. Včera mi po studentovi, k němuž
má velkou důvěru a jenž je jeho spolupracovník, poslal hedvábné punčochy jako dárek, prý za to,
že uklízím zasedací síň, ale to je jen záminka, vždyť ta práce je má povinnost a za ni je placen
můj muž. Jsou to krásné punčochy, jen se podívejte” – natáhla nohy, nadzvedla sukně až po
koleno a sama též se dívala na punčochy – “jsou to krásné punčochy, ale vlastně jsou příliš
jemné a pro mne se nehodí.”
Náhle se přerušila, položila ruku na K-ovu ruku, jako by ho chtěla uklidnit, a šeptala: “Buďte
zticha, Bertold se na nás dívá.” K. pomalu vzhlédl. Ve dveřích zasedací síně stál mladík, byl
drobný, neměl zcela rovné nohy a hleděl si dodat důležitosti krátkým, řídkým, naryšavělým
plnovousem, který bez ustání soukal v prstech. K. se na něho zvědavě zadíval, vždyť to byl první
student té neznámé právní vědy, s nímž se tu setkal jaksi na lidský způsob, muž, který
pravděpodobně jednou dospěje také na vyšší úřednická místa. Student však, jak se zdálo, o K-a
vůbec nedbal, pokynul jen ženě prstem, který na okamžik vysunul z vousů, a šel k oknu, žena se
sklonila ke K-ovi a zašeptala: “Nezlobte se na mne, hezky vás prosím, ani si o mně nemyslete
nic zlého, já teď musím k němu, k tomu ohavovi, jen se podívejte na jeho křivé nohy. Ale hned
se vrátím, potom půjdu s vámi, vezmete-li mě s sebou, půjdu, kam se vám zachce, můžete si se
mnou dělat, co se vám zlíbí, budu šťastna, jen když budu co nejdéle pryč odtud, nejraději ovšem
navždy.” Pohladila ještě K-ovu ruku, vyskočila a běžela k oknu. Bezděky K. mávl ještě do 
prázdna, chtěje její ruku polapit. Ta žena ho opravdu lákala, ať přemýšlel, jak přemýšlel,
nenalézal přesvědčivý důvod, proč by tomu pokušení neměl povolit. Letmou námitku, že ho ta
žena chce polapit pro účely soudu, snadno zažehnal. Jak by ho mohla polapit? Což by nezůstal
vždy tak svoboden, že by mohl celý soud ihned rozbít na padrť, alespoň co se tkne jeho? Což
nemůže mít v sebe ani tuto nepatrnou víru? A jak mu nabízela pomoc, to znělo upřímně a snad to
nebylo bez ceny. A snad by nebylo lepší pomsty na vyšetřujícím soudci a jeho společnících, než
kdyby jim odňal tuto ženu a přivlastnil si ji. Mohlo by se pak jednou přihodit, že by vyšetřující
soudce po namáhavém spisování lživých zpráv o K-ovi našel pozdě v noci postel té ženy
prázdnou. A prázdnou proto, že by náležela K-ovi, že by ta žena u okna, to bujné, pružné teplé
tělo v tmavých šatech z hrubé těžké látky náleželo jen a jen K-ovi.
Když se takto zhostil námitek proti ženě, začal se mu tichý rozhovor u okna příliš protahovat, i
zaklepal kotníky prstů na podium a potom i pěstí. Student se přes ženino rameno krátkým
pohledem podíval na K-a, nijak se však nevyrušil, ba dokonce se k ženě přitiskl ještě těsněji a
objal ji. Ona hluboko sklonila hlavu, jako by ho pozorně poslouchala, on ji, když se shýbala,
hlasitě políbil na krk, neustávaje valně v mluvení. K. v tom spatřoval důkaz tyranské moci,
kterou student podle stížností ženy nad ní provozuje, vstal a procházel se po pokoji. Díval se
úkosem po studentovi a uvažoval, jak by se ho co nejrychleji mohl zbavit, i nebylo mu nevítáno,
když student, patrně vyrušen K-ovým popocházením, jež se občas zvracelo už v dupot, podotkl:
“Jste-li netrpěliv, můžete odejít. Mohl jste odejít už dřív, nikdo by vás nebyl pohřešil. Ano, měl
jste dokonce odejít, a to již ve chvíli, kdy– jsem vešel, a to co nejrychleji.” V té poznámce
vybuchoval snad všemožný vztek, ale zajisté v ní byla i nadutost budoucího soudního úředníka,
který mluví k nesympatickému obžalovanému. K. se zastavil zcela blízko u něho a řekl s
úsměvem: “Jsem netrpěliv, to je pravda, ale ta netrpělivost se odstraní nejsnadněji tím, že nás
opustíte. Jestliže jste však přišel, abyste studoval – slyšel jsem, že jste student –, rád vám
uvolním místo a odejdu s tou ženou. Bude ostatně třeba, abyste ještě mnoho studoval, než z vás
bude soudce. Neznám sice ještě dopodrobna vaše soudnictví, domnívám se však, že ani k němu
nepostačí jen hrubé řeči, v nichž se ovšem už vyznáte zrovna dost nestydatě.” “Neměli ho nechat
tak volně pobíhat,” řekl student, jako by chtěl ženě poskytnout vysvětlení o K-ových urážlivých
slovech, “byla to chyba. Říkal jsem to vyšetřujícímu soudci. Měli ho mezi výslechy– alespoň
zavřít do jeho pokoje. Ten vyšetřující je někdy nepochopitelný.” “‘Třesky plesky,” řekl K. a
vztáhl ruku po ženě, “pojďte.”9) “Ach tak,” řekl student, “ne, ne, tu nedostanete,” a silou, jakou
by mu nikdo nebyl hádal, zvedl si ji na paži a běžel se sehnutými zády ke dveřím, vzhlížeje k ní
něžným pohledem. Bylo přitom zcela dobře znát, že má z K-a jakýsi strach, přesto si troufal K-a
ještě dráždit tím, že volnou rukou hladil a tiskl ženinu paži. K. za ním běžel několik kroků,
chystal se ho popadnout, a kdyby nebylo jinak, trochu ho poškrtit, tu řekla žena: “Nic naplat,
vyšetřující soudce pro mne posílá, nesmím jít s vámi, tady ta potvůrka,” přitom přejela
studentovi rukou po tváři, “tady ta potvůrka mě nepustí.” “A vy se nechcete dát osvobodit!” křikl
K. a položil ruku na rameno studenta, který po ní chňapl zuby. “Ne!” zvolala žena a bránila Kovi oběma rukama, “ne, ne, jen to ne, co vás to napadá! To by byla má zkáza. Jen ho nechte,
když vás prosím, jen ho nechte. Vždyť on jen provádí rozkaz vyšetřujícího soudce a nese mě k
němu.” “Pak ať si běží a vás už nechci nikdy vidět,” řekl K. zuře zklamáním a strčil studenta do
zad, až student zaklopýtal, a hned potom si samou radostí, že neupadl, poskočil se svým
břemenem tím výše. K. šel pomalu za nimi, uznával, že to je první nepochybná porážka, které se
mu od těch lidí dostalo. Nebylo ovšem důvodu, aby se proto nějak strachoval, utrpěl tu porážku
jen proto, že vyhledal boj. Zůstane-li doma a bude-li žít svým obvyklým životem, bude mít
tisíceronásobnou převahu nad každým z těch lidí a může kteréhokoli z nich jediným kopancem
odklidit z cesty. A představoval si výjev směšný nad každou směšnost, k němuž by došlo, kdyby
ten bědný student, to nafoukané děcko, ten křivonohý vousáč klečel před Elsinou postelí a 
sepjatýma rukama prosil o milost. K-ovi se ta představa líbila do té míry, že si umínil, že
naskytne-li se k tomu i jen nejmenší příležitost, vezme jednou studenta s sebou k Else.
Ze zvědavosti pospíšil K. ještě ke dveřím, chtěl vidět, kam student ženu odnáší, vždyť ji snad
neponese na ruce ulicemi. Ukázalo se, že cesta je mnohem kratší. Hned naproti bytovým dveřím
vedly úzké dřevěné schody patrně na půdu, zatáčely se, takže nebylo vidět jejich konec. Po těch
schodech nesl student ženu nahoru, už velmi pomalu a sténaje, neboť byl oslaben dosavadním
během. Žena kývala K-ovi rukou dolů na pozdrav a snažila se projevit pokrčováním ramen, že
není vinna tím únosem, mnoho lítosti však v jejím posunku nebylo. K. se na ni díval bez výrazu
jako cizinec, nechtěl ani dát najevo, že je zklamán, ani že to zklamání snadno přebolí.
Oba byli už ti tam, K. však stál pořád ještě ve dveřích. Musil se domnívat, že ho ta žena nejen
podvedla, nýbrž že ho též obelhala, když řekla, že student ji nese k vyšetřujícímu soudci.
Vyšetřující soudce nebude přece vysedávat na půdě a čekat tam. Dřevěné schody nepodávaly
nijaké vysvětlení, nechť se člověk na ně díval sebedéle. Tu zpozoroval na zdi u paty schodů
nepatrný lístek, došel tam a četl nápis psaný dětským necvičeným písmem: “K soudním
kancelářím”. Zde na půdě toho činžáku jsou tedy soudní kanceláře? Nebylo to zařízení, jež by
mohlo vnuknout valnou úctu, a pro obžalovaného člověka bylo uklidňující představou, jak málo
peněz má ten soud, umisťuje-li své kanceláře tam, kam házejí své zbytečné krámy nájemníci,
kteří sami již náleží k nejchudším lidem. Nebylo ovšem vyloučeno, že peněz je dost, že se však
na ně vrhne úřednictvo, ještě než se jich použije k soudním účelům. To bylo podle K-ových
dosavadních zkušeností dokonce velmi pravděpodobné, jenže pak byla taková zludračilost soudu
pro obžalovaného sice zneuctívající, uklidňovala však v jádru ještě víc, než by mohla uklidnit
chudobnost soudu. Teď K. také chápal, že se při prvním výslechu styděli obeslat obžalovaného
na půdu a raději ho obtěžovali v jeho bytě. V jakém postavení je přece K. proti tomu soudci,
který dřepí na půdě, kdežto on sám má v bance velký pokoj s předsíní a může se ohromný m
oknem dívat na oživené náměstí! Nemá ovšem nijaké vedlejší důchody z úplatků anebo
zpronevěr a nemůže ani přikázat sluhovi, aby mu přinesl do kanceláře v náruči nějakou ženu.
Toho se však K. rád zříká, alespoň v tomto životě.
K. stál ještě před tím návěštím, když po schodech vystoupil jakýsi muž, podíval se otevřenými
dveřmi do obytného pokoje, z něhož bylo vidět i do zasedací síně, a zeptal se pak K-a, neviděl-li
zde před chvilkou nějakou ženu. “Vy jste soudní sluha, viďte?” zeptal se K. “To jsem,” řekl muž,
“ach tak, vy jste obžalovaný K., teď vás poznávám, pěkně vás vítám.” A podal ruku K-ovi, který
něco takového vůbec nečekal. “Na dnešek není ale stanoveno žádné zasedání,” řekl potom
soudní sluha, když K. mlčel. ;,Však vím,” řekl K. a prohlížel si občanský kabát soudního sluhy,
na němž byly vedle několika obyčejných knoflíků také dva pozlacené, vypadaly, jako by byly
odpárány se starého důstojnického pláště. “Mluvil jsem před chvilkou s vaší ženou. Není už tady.
Student ji odnesl k vyšetřujícímu soudci.” “Tak to vidíte,” řekl soudní sluha, “pořád mi ji
odnášejí. Dnes je přece neděle, a já nejsem zavázán k žádné práci, ale jen aby mě odtud vzdálili,
pošlou mě s hlášením, které je dojista zbytečné. A udělají to tak, že mě nepošlou daleko odtud,
takže mám naději, že se snad ještě vrátím včas, když si notné pospíším. A tak tedy běžím, co mi
síly stačí, v úřadě, kam mě poslali, křiknu své hlášení pootevřenými dveřmi tak bez dechu, že mu
sotva mohli porozumět, letím zas zpátky, ale student si pospíšil ještě víc než já, měl ovšem také
kratší cestu, stačilo, aby seběhl po schodech s půdy. Kdybych nebyl tak závislý, byl bych už
dávno toho studenta rozmáčkl tady o tu zeď. Tady vedle toho návěští. O tom se mi zdává v noci.
Tady, trochu nad zemí, je přitisknut s nataženými pažemi, s roztaženými prsty, křivé nohy má
stočeny do kolečka, a kolem dokola samé krvavé stříkance. Až doposud to ale byl pouhý sen.”
“Jiná pomoc není?” zeptal se K. s úsměvem. “Nevím žádnou,” řekl soudní sluha. “A teď to
začíná být ještě horší, až dosud ji nosil jen k sobě, teď ji, což jsem ovšem čekal už dávno, nosí
také k vyšetřujícímu soudci.” “Což tím vaše paní není také sama trochu vinna?” ptal se K., musil 
se při této otázce ovládnout, tak velmi pochoval teď i on žárlivost. “Ale ovšem že ano,” řekl
soudní sluha, “ona má dokonce hlavní vinu. Vždyť se mu pověsila na krk. A on, ten běhá za
všemi ženskými. Jen tady v domě ho už vyhodili z pěti bytů, do kterých se vplížil. Má žena je
ovšem nejkrásnější v celém domě, a právě já se nesmím bránit.” “Je-li tomu tak, není ovšem
pomoci,” řekl K. “A proč by nebylo?” zeptal se soudní sluha. “Stačilo by, kdyby někdo toho
studenta, je to zbabělec, až zas jednou bude dotírat na mou ženu, spráskal tak, aby se už nikdy
neopovážil. Ale to já nesmím, a jiný mi to neudělá kvůli, každý se bojí jeho moci. Mohl by to
udělat jen člověk jako vy.” “Jak to, já?” zeptal se K. udiven. “Vždyť jste obžalován,” řekl soudní
sluha. “Ano,” řekl K., “ale tím víc bych se přece měl co obávat, že bude mít vliv, i když snad ne
na výsledek procesu, tedy pravděpodobně přece jen na předběžné vyšetřování.” “To ano, to
jistě,” řekl soudní sluha, jako by K-ovo mínění bylo zcela tak správné jako jeho. “Zpravidla se
však u nás nevedou žádné beznadějné procesy.” “Nesoudím jako vy,” řekl K., “ale přesto si při
vhodné příležitosti vezmu toho studenta do parády.” “To bych vám byl velmi povděčen,” řekl
soudní sluha poněkud strojeně, zdálo se, že vlastně přece jen nevěří, že by se jeho největší přání
mohlo vyplnit. “Snad by si,” pokračoval K., “zasluhovali stejné odměny také ještě jiní z vašich
úředníků a snad dokonce všichni.” “Ano, ano,” řekl soudní sluha, jako by šlo o věc, která se
rozumí sama sebou. Při tom se na K-a podíval důvěřivým pohledem, jak až dosud neučinil přes
všechnu přívětivost, a dodal: “To už není jinak, člověk je pořád rebelant.” Ale patrně se mu
přece jen zdálo, že se hovor dostal tak trochu do nekalých kolejí, neboť jej přerušil, řka: “Teď se
musím hlásit v kanceláři. Chcete jít se mnou?” “Nemám tam co dělat,” řekl K. “Můžete se
podívat na kanceláře. Nikdo si vás nepovšimne.” “Což to stojí za podívanou?” ptal se K. váhavě,
měl však velkou chuť jít se sluhou. “Inu,” řekl soudní sluha, “myslil jsem, že vás to bude zajímat
“ “Dobrá,” řekl K. konečně, “půjdu s vámi.” A vyběhl po schodech nahoru rychleji než soudní
sluha.
U vchodu by byl skoro upadl, neboť za dveřmi byl ještě stupeň. “Na obecenstvo se zde mnoho
neohlížejí,” řekl. “Neohlížejí se vůbec,” řekl soudní sluha, “jen se podívejte tady na tu čekárnu.”
Byla to dlouhá chodba, z níž vedly několikeré hrubě otesané dveře k jednotlivým oddělením
půdy. Ačkoli světlo nemělo bezprostřední přístup, nebylo přece úplně tma, neboť některá
oddělení měla do chodby místo celistvých prkenných stěn pouhé laťové mříže sahající ovšem až
do stropu, jimiž pronikalo trochu světla a jimiž bylo vidět i jednotlivé úředníky, jak píší u stolů
anebo stojí hned u mříže a mezerami pozorují lidi na chodbě. Bylo na chodbě jen málo lidí,
patrně proto, že byla neděle. Působili velmi skromným dojmem. Skoro v pravidelných
vzdálenostech od sebe seděli na dvou řadách dlouhých dřevěných lavic, jež byly umístěny po
obou stranách chodby. Všichni byli zanedbaně oděni, ačkoli většinou podle výrazu tváře, podle
držení, střihu vousů a mnohých jedva zjistitelných drobných podrobností přináleželi k vyšším
třídám. Ježto nebylo věšáků, položili si klobouky pod lavici, každý tak patrně učinil podle
příkladu ostatních. Když ti, kteří seděli nejblíže u dveří, spatřili K-a a soudního sluhu, povstali na
pozdrav, jakmile to viděli další, myslili, že musí rovněž pozdravit, takže povstali všichni, když ti
dva šli mimo. Nestáli však nikdy úplně vzpřímeni, záda byla sehnuta, kolena pokleslá, stáli jako
pouliční žebráci. K. počkal na soudního sluhu, který šel trochu za ním, a řekl: “Jak ti lidé jsou
ponížení.” “To jsou,” řekl soudní sluha, “jsou to obžalovaní, všichni, co jich tu vidíte, jsou
obžalovaní.” “Opravdu!” řekl K. “Ale pak to jsou přece moji kolegové.” A obrátil se k
nejbližšímu, byl to velký štíhly·, skoro již zešedivělý muž. “Nač tu čekáte?” zeptal se K.
zdvořile. Neočekávané oslovení však toho člověka zmátlo, což se vy jímalo tím trapněji, že šlo
zjevně o člověka znalého světa, který se jinde zajisté dovedl ovládat a nevzdával se jen tak
snadno převahy, kterou si získal nad mnoha jinými. Zde však nedovedl odpovědět na tak prostou
otázku a díval se po ostatních, jako by byli povinni pomoci mu a jako by nikdo nemohl od něho
očekávat odpověď, kdyby pomoc nepřišla. Tu přistoupil soudní sluha a řekl, aby toho člověka 
uklidnil a povzbudil: “Ten pán se jen ptá, nač tu čekáte. Tak přece odpovězte.” Hlas soudního
sluhy, pravděpodobně mu známý, měl lepší účinek: “Čekám začal a uvázl. Zvolil si zjevně tento
začátek, aby odpověděl zcela přesně na danou otázku, teď však nenalézal pokračování. Někteří z
čekajících se přiblížili a postávali kolem skupiny, soudní sluha jim řekl: “Z cesty, z cesty,
uvolněte chodbu.” Ucouvli trochu, ale ne až tam, kde dříve seděli. Mezitím se dotazovaný sebral
a odpověděl dokonce s lehkým pousmáním: “Před měsícem jsem ve své věci podal několik
návrhů na vedení důkazu a čekám na vyřízení.” “Zdá se, že vynakládáte velké úsilí,” řekl K.
“Ano,” řekl muž, “vždyť je to má věc.” “Nemyslí každý jako vy,” řekl K., “já na příklad jsem
také obžalován, ale, jako že si přeji, aby mi Pánbůh, až umřu, dal věčnou slávu, ani jsem nepodal
nějaký návrh, ani jsem jinak nepodnikl nic takového. Což to pokládáte za nutné?” “Nevím
přesně,” řekl muž zas už v plné nejistotě; patrně se domníval, že si ho K. dobírá, proto by byl ze
strachu, aby se nedopustil nějaké nové chyby, nejraději opakoval svou dřívější odpověď od
začátku do korce, na K-ův netrpělivý pohled řekl však jen: “Já však jsem podal návrhy.” “Vy asi
nevěříte, že jsem obžalován?” zeptal se K. “Ó prosím, zajisté,” řekl muž a poodstoupil, ale v jeho
odpovědi nebyla víra, nýbrž jen úzkost. “Vy mi tedy nevěříte?” zeptal se K., a bezděky k tomu
pohnut pokorným chováním toho člověka, uchopil ho za paži, jako by ho chtěl přimět k víře. Ale
nechtěl mu způsobit bolest, také na něho sáhl jen zcela polehoučku, přesto člověk vzkřikl, jako
by ho K. byl uchopil nikoli dvěma prsty, nýbrž žhavými kleštěmi. Tak směšný křik ho K-ovi
znechutil nadobro; když mu ten člověk nevěří, že je obžalován, tím líp; snad ho dokonce pokládá
za nějakého soudce. I popadl ho teď na rozloučenou opravdu pevněji, srazil ho zpátky na lavici a
šel dále. “Obžalovaní jsou většinou tak nedůtkliví,” řekl soudní sluha. Za nimi se teď skoro
všichni čekající shromáždili kolem muže, který už přestal křičet, a zdálo se, že se ho dopodrobna
vyptávají, co se přihodilo. K-ovi v ústrety šel teď jakýsi hlídač, že je hlídač, poznalo se hlavně
podle šavle, jejíž pochva, alespoň soudě podle barvy, byla z hliníku. K. se tomu podivil a
dokonce na ni sáhl rukou. Hlídač, jenž přišel na ten pokřik, ptal se, co se stalo. Soudní sluha ho
hleděl uklidnit několika slovy, ale hlídač prohlásil, že se přece jen musí podívat sám, zasalutoval
a šel dál velmi spěšnými, ale i velmi krátkými krůčky, jež byly asi odměřeny pakostnicí.
K. se dlouho nezabavoval hlídačem a společností na chodbě, zejména když asi v půli chodby
uviděl možnost, aby zahnul vpravo jakýmsi otvorem bez dveří. Dorozuměl se se soudním sluhou
o tom, zda to je správná cesta, soudní sluha přikývl, a K. tam teď skutečně zahnul. Bylo mu na
obtíž, že musí pořád jít krok nebo dva před soudním sluhou, mohlo to alespoň na tomto místě
působit dojmem, jako by ho předváděli zatčeného. Počkal proto několikrát na soudního sluhu,
ten však potom ihned zase zůstal za ním. Konečně řekl K., aby se už zbavil nevolného pocitu:
“Teti jsem viděl, jak to tady vypadá, půjdu zas.” “Neviděl jste ještě všechno,” řekl soudní sluha
zcela nezáludně. “Nechci vidět všechno,” řekl K., jenž ostatně byl opravdu unaven, “půjdu teti,
jak se dostanu k východu?” “Snad jste už nezabloudil?” zeptal se soudní sluha udiven, “jděte
tudy až na roh a pak vpravo chodbou a rovnou ke dveřím.” “Pojďte se mnou,” řekl K., “ukažte
mi cestu, jinak zabloudím, je tu tolik cest.” “Je to jediná cesta,” řekl soudní sluha teď už
vyčítavě, “nemohu s vámi zase zpátky, vždyť musím podat hlášení a ztratil jsem s vámi už
mnoho času.” “Pojďte se mnou!” opakoval teď K. ostřeji, jako by byl soudního sluhu konečně
přistihl při nepravdě. “Jen tak nekřičte,” zašeptal soudní sluha, “vždyť tady jsou všude kanceláře.
Když se nechcete vrátit sám, pojďte ještě kousek se mnou anebo tady počkejte, až vyřídím své
hlášení, pak se rád s vámi zase vrátím.” “Ne, ne,” řekl K., “nepočkám, a vy teď musíte se mnou.”
K. se ještě ani nerozhlédl po prostoře, v níž byl, a teprv když se teď otevřely jedny z mnohých
dřevěných dveří, jež byly kolkolem, podíval se tam. Vešla dívka, kterou přivolalo asi K-ovo
hlasité mluvení, a zeptala se: “Pán si přeje?” Za ní v dálce bylo v přítmí vidět, jak se blíží ještě
jakýsi muž. K. se podíval na soudního sluhu. Ten přece řekl, že si ho nikdo nebude všímat, a teď
přicházejí už dva, a nechybí mnoho a bude úřednictvu nápadný a budou chtít, aby vysvětlil, co tu 
pohledává. Jediným srozumitelným a přijatelným vysvětlením bylo, že je obžalován a chce se
dovědět datum příštího výslechu, právě toto vysvětlení nechtěl však poskytnout, zejména když
ani nebylo pravdivé, neboť přišel jen ze zvědavosti anebo, což je jakožto vysvětlení ještě
nemožnější, z žádosti, aby zjistil, že vnitřek tohoto soudnictví je stejně odporný jako jeho
zevnějšek. A vždyť se podobalo, že má touto domněnkou pravdu, nechtěl vniknout ještě dál,
tísnilo ho právě dost, co viděl dosud, nebyl zrovna teď v rozpoložení, aby stanul tváří v tvář
nějakému vyššímu úředníku, jak se mohl vynořit z každých dveří, chtěl odejít, a to se soudním
sluhou anebo sám, kdyby nešlo jinak.
Ale jeho němé postávání bylo asi nápadné, a opravdu se dívka a soudní sluha na něho dívali tak,
jako by s ním v nejbližším okamžení měla nastat nějaká velká změna, kterou nechtějí zmeškat
jakožto podívanou. A ve dveřích stál muž, kterého K. zpozoroval předtím v dálce, držel se za
stropní trámy nízkých dveří a trochu se pohoupával na špičkách nohou, jako netrpělivý divák.
Dívka však přece jen poznala první, že K-ovo chování má příčinu v lehké nevolnosti, přinesla
židli a zeptala se: “Nechcete se posadit?” K. se ihned posadil a opřel se, aby seděl ještě pevněji,
oběma lokty o opěradla. “Máte trochu závrať, viďte?” ptala se ho. Měl teď její tvář blízko před
sebou, měla přísný výraz, jak jej některé ženy mívají právě v nejspanilejším mládí. “Nestarejte se
proto,” řekla, “to tady není nic zvláštního, skoro každý dostane takový záchvat, když sem přijde
po prvé. Vy jste tu po prvé? Nu, ano, to tedy není nic zvláštního. Slunce tady praží na krov, a od
toho horkého dřeva je vzduch tak zahoustlý a těžký. Není to proto zvlášť vhodné místo pro
kanceláře, ačkoli má ovšem jinak velké výhody. Ale co se týče vzduchu, nelze tady ve dnech s
velkou frekvencí stran, a to je skoro každý den, skoro ani dýchat. Uvážíte-li k tomu ještě, že se
zde mnohdy také suší prádlo – nelze to nájemníkům úplně zakázat –, nepodivíte se, že se vám
udělalo trochu nevolno. Ale člověk si pak na ten vzduch dobře zvykne. Až sem přijdete po druhé
nebo po třetí, sotva ještě budete cítit tu tíhu. Je vám už líp?” K. neodpověděl, bylo mu přespříliš
trapné, že je svou náhlou slabostí vydán těm lidem tady, mimo to mu teď, když se dověděl, proč
je mu špatně, nebylo líp, nýbrž ještě o něco hůř. Dívka to ihned zpozorovala, vzala, aby K-ovi
připravila osvěžení, tyč s hákem na konci, která stála opřena o zeď, a trhnutím jí otevřela malý
vikýř, který byl právě nad K-ovou hlavou a vedl do šíra. Ale napadalo dolů tolik sazí, že dívka
musila vikýř hned zase zatáhnout a svým kapesníkem očistit K-ovy ruce od sazí, neboť K. byl
příliš unaven, aby tak učinil sám. Byl by zde rád zůstal klidně sedět, až by se sdostatek zotavil,
aby mohl odejít, to by se mu ale zcela jistě podařilo tím dřív, čím méně by se o něho starali. Nyní
však řekla dívka dokonce ještě: “Zde nemůžete zůstat, rušíme zde frekvenci” – K. se zeptal
očima, jakoupak frekvenci zde ruší – “dovedu vás, chcete-li, do pokoje pro nemocné. Pomozte
mi, prosím,” řekla muži ve dveřích, a ten také ihned přistoupil. Ale K. nechtěl do pokoje pro
nemocné, vždyť se chtěl vyhnout právě tomu, aby ho vedli dál, čím dál se dostane, tím bude
hůře. “Už mohu jít,” řekl proto a roztřesen vstal, zhýčkán pohodlným seděním. Potom však se už
neudržel na nohou. “Přece jen to nejde,” řekl, potřásaje hlavou, a s povzdechem se zase posadil.
Vzpomněl si na soudního sluhu, který by ho přese všechno mohl snadno vyvést ven, ale zdálo se,
že soudní sluha je už dávno pryč, K. se díval mezerou mezi dívkou a mužem, kteří stáli před ním,
nemohl však soudního sluhu najít.
“Myslím,” řekl muž, který ostatně byl elegantně oděn a byl nápadný zejména šedivou vestou, jež
vybíhala ve dva ostře střižené cípy, “že pánova nevolnost je způsobena tím vzduchem tady, bude
proto nejlíp a také jemu nejmilejší, nedovedeme-li ho do pokoje pro nemocné, nýbrž vyvedemeli ho vůbec z kanceláří.” “To je to,” zvolal K. a samou radostí mu skoro ještě vskočil do řeči,
“bude mi dojista ihned líp, nejsem ani tak sláb, potřebuji jen trochu podpory v podpaží,
nezpůsobím vám mnoho námahy, vždyť to ani není daleko, dovelte mě jen ke dveřím, posadím
se pak trochu na stupně a hned mi bude dobře, netrpívám totiž takovými záchvaty, sám se divím,
jak to na mne přišlo. Vždyť jsem také úředník a zvyklý kancelářskému vzduchu, ale zde je to 
patrně trochu příliš, vždyť to říkáte sám. Buďte tedy tak laskav a velte mě trochu, mám totiž
závrať, a udělá se mi špatně, jakmile sám vstanu:” A nadzvedl ramena, aby oběma usnadnil
práci, až ho vezmou v podpaží.
Ale muž neuposlechl vybídnutí, nýbrž nechal ruce klidně v kapsách u kalhot a smál se hlasitě.
“Vidíte,” řekl dívce, “tak tedy jsem našel, co v tom vězí. Pánovi je nevolno jen tady, nikoli
vůbec.” Dívka se usmála rovněž, udeřila však muže konečky prstů zlehka na paži, jako by si byl
s K-em dovolil nějaký příliš peprný žert. “Ale co vás napadá,” řekl muž pořád ještě rozesmát,
“vždyť chci toho pána opravdu vyvést ven.” “Pak tedy je dobře,” řekla dívka a sklonila na
okamžik půvabnou hlavu. “Nepřikládejte tomu smíchu bůhvíjaký význam,” řekla dívka K-ovi,
jenž zase zesmutněl a civěl do prázdna, jako by mu nebylo třeba nijakého vysvětlování, “ten pán
– smím vás představit, viďte?” (pán dal svolení pokynutím ruky) – “ten pán tady je informátor.
Dává čekajícím stranám všechny informace, jichž je třeba, a ježto naše soudnictví není v
obyvatelstvu valně známo, žádá se mnoho informací. Ví odpověď na každou otázku, můžete si
ho vyzkoušet, až se vám jednou zachce. To však není jeho jediná přednost, jeho druhou předností
je ten elegantní oděv. My, totiž úřednictvo, jsme usoudili, že se informátor, který má pořád
jednání se stranami, a to jakožto první z nás, musí pro první důstojný dojem také elegantně
oblékat. My ostatní jsme, jak můžete vidět hned na mně, bohužel oděni velmi špatně a
staromódně; nemělo by ani mnoho smyslu vynakládat něco na šatstvo, když jsme skoro bez
ustání v kancelářích, vždyť zde i spíme. Ale, jak jsem už řekla, pro informátora jsme pokládali
krásné šaty za nezbytnost. Poněvadž jsme je však nemohli dostat od naší správy, která je v těch
věcech trochu podivná, uspořádali jsme mezi sebou –sbírku – také některé strany přispěly – a
koupili jsme mu zde ty krásné šaty a ještě jiné. Všechno by tel bylo pohromadě, aby působil
dobrým dojmem, ale svým smíchem jej zas kazí a leká lidi.” “Tak jest,” řekl pán výsměšně, “ale
nechápu, slečno, proč tomu pánovi vypravujete všechny naše intimnosti, či proč mu je vlastně
vnucujete, neboť on se je přece ani nechce dovědět. Jen se podívejte, jak tu sedí a zjevně myslí
jen na své vlastní záležitosti.” K-ovi se ani nechtělo odporovat, myslil si, že dívka to snad myslí
dobře, že jí snad jde o to, aby ho rozptýlila anebo aby mu dala možnost sebrat se, ale že to
popadla za nesprávný konec. “Musila jsem mu vysvětlit váš smích,” řekla dívka. “Vždyť byl
urážlivý.” “Myslím, že by odpustil ještě horší urážky, jen kdybych ho vyvedl ven.” K. na to nic
neřekl, ani nevzhlédl, strpěl, že ti dva o něm jednají jako o nějaké věci, bylo mu to dokonce
nejmilejší.Ale najednou pocítil informátorovu ruku u jedné paže a dívčinu u druhé. “Tak tedy
pojďte, vy slabihoudku,” řekl informátor. “Děkuji vám oběma mnohokrát,” řekl K. radostně
překvapen, vstal pomalu a vsunul sám ty cizí ruce na místa, kde nejvíc potřeboval opory.
“Vypadá to tak,” řekla dívka potichu K-ovi do ucha, zatím co se blížili k chodbě, “jako by mi
záleželo zvlášť mnoho na tom, abych chválila informátora, ale věřte mi, jde mi jen o pravdu.
Nemá tvrdé srdce. Není povinen vyvádět nemocné strany, a činí tak přece, jak vidíte. Snad nemá
nikdo z nás tvrdé srdce, snad bychom všichni rádi pomohli, ale když už jednou jsme soudní
úředníci, zdá se snadno, jako bychom měli tvrdé srdce a nechtěli nikomu pomoci. Já tím opravdu
trpím.” “Nechcete se zde trochu posadit?” zeptal se informátor, byli už na chodbě a právě před
obžalovaným, kterého K. předtím oslovil. K. se skoro před ním styděl, dřív stál před ním jako
svíčka, teď ho musili dva podpírat, jeho klobouk balancoval informátor na roztažených prstech,
účes byl zničen, vlasy mu visely do čela pokrytého potem. Ale nezdálo se, že by obžalovaný
něco z toho pozoroval, pokorně stál před informátorem, který si ho nevšímal, a hleděl jen
omluvit svou přítomnost. “Vím,” řekl, “že nemohu dnes ještě dostat vyřízení svých návrhů.
Přišel jsem však přece, myslil jsem si, že zde mohu čekat, je neděle, vždyť mám čas a zde
neruším.” “Není třeba, abyste se tak velmi omlouval,” řekl informátor, “vaše pečlivost je zcela
chvályhodná, zabíráte zde sice zbytečně místo, ale přesto vám, dokud mi to nebude na obtíž,
nehodlám nikterak zbraňovat, abyste podrobně sledoval, jak se vaše věc vyvíjí. Když člověk 
viděl lidi, kteří hanebně zanedbávají svou povinnost, naučí se mít trpělivost s lidmi jako vy.
Posaďte se.” “Jak jen dovede mluvit se stranami,” zašeptala dívka. K. přikývl, hned potom však
sebou trhl, když se ho informátor zase zeptal: “Nechcete se tady posadit?” “Ne,” řekl K., “nechci
si odpočinout.” Řekl to s co možná největší rozhodností, ve skutečnosti však by ho bylo velmi
blažilo, kdyby se byl posadil. Bylo mu, jako by měl mořskou nemoc. Měl pocit, jako by byl na
lodi, která se kymácí na rozbouřeném moři. Měl dojem, jako by se voda hnala proti prkenným
stěnám, jako by z hloubi chodby přicházel dunivý šum jako od vod valících se přes palubu, jako
by se chodba šikmo houpala a jako by čekající strany po obou stranách klesaly a stoupaly. Tím
nepochopitelnější byl klid dívky a muže, kteří ho vedli. Byl jim vydán, kdyby ho pustili, svalil by
se jako špalek. Z jejich drobných oček šukavě kmitaly ostré pohledy, jejich stejnosměrné kroky
cítil K., aniž kráčel s nimi, neboť ho nesli skoro krok co krok. Konečně zpozoroval, že k němu
mluví, ale nerozuměl jim, slyšel jen ten hluk, který vyplňoval celé prostranství a jímž naskrz jako
by zazníval jakýsi neměnný vysoký tón, jako od sirény. “Hlasitěji,” zašeptal se skloněnou hlavou
a styděl se, neboť viděl, že to pověděli dost hlasitě, ač pro něho nesrozumitelně. Tu mu konečně,
jako by se před ním byla protrhla zeď, zaproudilo vstříc svěží zavanutí, a uslyšel, jak někdo
vedle něho říká: “Nejdřív chce pryč, a potom mu člověk může stokrát říkat, že zde je východ, a
nehne se.” K. zpozoroval, že stojí přede dveřmi vedoucími ven, jež dívka otevřela. Bylo mu, jako
by se mu naráz vrátily všechny síly, aby rychle trošinku ochutnal tu svobodu, stoupl si hned na
první schod a rozloučil se odtamtud se svými průvodci, kteří se k němu skláněli. “Mnohokrát
děkuji,” opakoval, zas a zas tiskl oběma ruce a ustal teprv, když se mu zdálo, že samou
přivyklosti tomu kancelářské– mu vzduchu špatně snášejí poměrně svěží vzduch přicházející od
schodů. Mohli sotva odpovědět, a dívka by snad byla spadla se schodů, kdyby K. nebyl v
největším pospěchu zavřel dveře. K. postál pak ještě okamžik, přihladil si za pomoci kapesního
zrcátka vlasy, zvedl klobouk, který ležel na nejbližším odpočivadle na schodech – informátor jej
tam patrně hodil – a sbíhal pak po schodech tak svěže a takovými skoky, až z té náhlé změny
skoro dostával strach. Taková překvapení mu jeho jinak úplně ustálený zdravotní stav nezpůsobil
dosud nikdy. Chce se snad jeho tělo vzbouřit a spískat mu nějaký nový proces, když starý snáší
tak hravě? Nezavrhoval zcela myšlenku, že se, jakmile se mu naskytne příležitost, podívá k
lékaři, ale zajisté chtěl – v tom si mohl poradit sám – napříště naložit se všemi nedělními
dopoledny lépe než s tímto.
Kapitola čtvrtá
Přítelkyně slečny Bürstnerové
V nejbližší době se K-ovi nepodařilo, aby se slečnou Bürstnerovou promluvil i jen několik slov.
Pokoušel se na nejrozmanitější způsob, aby se k ní dostal, ona však to dovedla vždy zamezit.
Přišel hned po kanceláři domů, zůstal ve svém pokoji sedět na pohovce, aniž rozsvítil, a
nezabýval se ničím jiným než pozorováním předsíně. Když třeba venku šla mimo služka a
uzavřela dveře zdánlivě prázdného pokoje, po chvilce vstal a otevřel je zas. Ráno vstával o
hodinu dřív než jindy, aby snad zastihl slečnu Bürstnerovou o samotě, až půjde do kanceláře. Ale
ani jediný z těchto pokusů se nepodařil. Potom jí napsal psaní jak do kanceláře, tak i do bytu,
snažil se v něm ještě jednou ospravedlnit své chování, nabízel jakékoli zadostiučinění, sliboval,
že nikdy nepřekročí meze, které by mu určila, a prosil jen, aby mu dala příležitost, aby s ní mohl
promluvit, zejména když on nemůže nic zařídit ani u paní Grubachové, dokud se neporadil se
slečnou, konečně jí oznámil, že příští neděli bude po celý den čekat ve svém pokoji na nějaké
znamení od ní, které by mu přislíbilo, že jeho prosba bude splněna, anebo které by mu alespoň
vysvětlilo, proč mu jeho prosbu nemůže vyplnit, ačkoli přece přislíbil, že se jí ve všem podvolí.
Psaní nebyla vrácena, ale nepřišla ani odpověď. zato se mu v neděli dostalo znamení, jehož
jasnost postačila. Hned ráno zpozoroval K. klíčovou dírkou v předsíni jaký si zvláštní ruch, který
se brzo vysvětlil. Učitelka franštiny, byla to ostatně Němka a jmenovala se Montagová, slabá,
bledá, trochu kulhavá dívka, jež dosud měla svůj vlastní pokoj, stěhovala se do pokoje slečny
Bürstnerové. Po celé hodin~~ ji bylo vidět, jak se šátrá předsíní. Zas a zas šlo o nějaký
zapomenutý kus prádla nebo nějakou pokrývku anebo knihu, pro kterou se musilo zvlášť dojít a
kterou bylo třeba přestěhovat do nového by tu.
Když paní Grubachová přinesla K-ovi snídani – ode dne, kdy K-a tak pohněvala, neponechávala
ani nejdrobnější obsluhu služce –, nemohl se K. už přemoci a promluvil na ni po prvé od pěti
dnů. “Pročpak je dnes v předsíni takový hluk?” zeptal se, nalévaje si kávu, “nemohlo by to
přestat? Což se musí uklízet právě v neděli?” Ačkoli K. nevzhlédl k paní Grubachové,
zpozoroval přece, že si oddechla, jako by se jí ulevilo. Dokonce i K-ovy přísné dotazy si
vykládala jako odpuštění anebo jako začátek odpuštění. “Neuklízí se, pane K-e,” řekla, “to se jen
slečna Montagová stěhuje k slečně Bürstnerové a přenáší si k ní své věci.” Dál už nic neřekla,
nýbrž čekala, jak to K. přijme a zda jí dovolí, aby mluvila dál. K. ji však chtěl vyzkoušet,
hloubavě míchal kávu lžičkou a mlčel. Potom se na ni podíval a řekl: “Vzdala jste se už svého
dřívějšího podezření v souvislosti se slečnou Bürstnerovou?” “Pane K-e,” zvolala paní
Grubachová, jež jen čekala na tuto otázku, a vzpřahovala ke K-ovi sepjaté ruce. “Vy jste si tak
zle vyložil poznámečku, kterou jsem onehdy utrousila. Vždyť mě nenapadlo ani ve snu, abych se
dotkla vás nebo někoho jiného. Vždyť mě přece znáte už dost dlouho, pane K-e, a můžete tedy o
tom být přesvědčen. Nevíte ani, jak jsem poslední dny trpěla! Já a pomlouvat své nájemníky! A
vy, pane K-e, jste tomu věřil! A řekl jste, abych vám dala výpověď! Já vám výpověďi” Poslední
zvolání se již dusilo v slzách, paní povznesla zástěru k obličeji a hlasitě se rozvzlykala.
“Tak jen neplačte, paní Grubachová,” řekl K. a díval se z okna, myslil jen na slečnu
Bürstnerovou a na to, že si vzala cizí dívku do svého pokoje. “Tak jen neplačte,” řekl ještě
jednou, když se zas obrátil do pokoje a paní Grubachová pořád ještě plakala. “Také já jsem to
tehdy nemyslil tak zle. Bylo to mezi námi nedorozumění. To se může přihodit i starým
přátelům.” Paní Grubachová posunula zástěru pod oči, aby viděla, zda je K. opravdu udobřen.
“Nu ano, tak a nejinak tomu je,” řekl K., a ježto setník, soudě podle chování paní Grubachové,
nic nevyzradil, odvážil se K. ještě dodat: “Což myslíte opravdu, že by ch byl schopen znesvářit
se s vámi pro nějaké cizí děvče?” “To je právě to, pane K-e,” řekla paní Grubachová, měla
smůlu, že jakmile se jí dýchalo trochu volněji, hned řekla něco nevhodného. “Pořád jsem se v
duchu ptala: Co to, že se pan K. tak velmi ujímá slečny Bürstnerové? Proč se kvůli ní se mnou
vadí, ačkoli ví, že v noci neusnu, když mi řekl i jen jediné nevlídné slovo? Vždyť jsem o slečně
neřekla nic jiného, než co jsem –viděla na vlastní oči.” K. na to nic neřekl, byl by ji musil hned
prvním slovem vyhnat z pokoje, a to nechtěl. Spokojil se proto s tím, že pil kávu a dával paní
Grubachové najevo, jak je zbytečná. Venku bylo zase slyšet šátravý krok slečny Montagové, jež
šla napříč celou předsíní. “Slyšíte?” zeptal se K. a ukázal rukou na dveře. “Ano,” řekla paní
Grubachová a povzdechla si, “chtěla jsem jí pomoci a říci také služce, aby jí pomohla, ale ona je
umíněná, chce si všechno přestěhovat sama. plně je často na obtíž, že mám slečnu Montagovou v
podnájmu, ale slečna Bürstnerová si ji dokonce bere k sobě do pokoje.” “To by vám mohlo být
jedno,” řek1 K. a drtil lžičkou zbytky cukru v šálku. “Což z toho máte nějakou škodu?” “To ne,”
řekla paní Grubachová, “o sobě je mi to zcela vhod, uvolní se mi tak jeden pokoj a mohu v něm
ubytovat svého synovce setníka. Obávala jsem se už dávno, že vás snad rušil v posledních dnech,
kdy jsem ho musila nechat vedle v obytném pokoji. On nezná mnoho ohledů.” “Jsou to ale
nápady!” řekl K. a vstal, “o tom nemůže být ani řeči. Zdá se, že mě máte za bůhvíjak citlivého,
protože nemohu snést to přecházení slečny Montagové– teď se už zas vrací.” Paní Grubachová 
velmi pochovala svou bezmocnost. “Mám jí, pane K-e, říci, aby zbytek stěhování odložila na
jindy? Chcete-li, udělám to ihned.” “Ale vždyť ona se stěhuje k slečně Bürstnerové!” řekl K.
“Ano,” řekla paní Grubachová, nerozuměla zcela, co tím K. myslí. “Nu tedy,” řekl K., “to si
přece k ní musí odnést své věci.” Paní Grubachová jen přikývla. Tato němá bezradnost, jež zevně
nevypadala jinak než vzdor, podráždila K-a ještě víc. Začal se v pokoji procházet od okna ke
dveřím a zase zpátky a odňal tím paní Grubachové možnost, aby odešla, což by jinak
bezpochyby byla udělala.
Právě dospěl K. zas jednou až ke dveřím, když se ozvalo zaklepání. Byla to služka, jež hlásila, že
by si slečna Montagová ráda promluvila s panem K-em a že ho proto prosí, aby přišel do jídelny,
že ho tam očekává. K. pozorně vyslechl služku, potom se pohledem skoro výsměšným otočil po
vylekané paní Grubachové. Ten pohled jako by říkal, že K. už dávno předvídal pozvání slečny
Montagové a že se pozvání také velmi dobře hodí k útrapám, jež dnes v neděli dopoledne
zakouší od nájemníků paní Grubachové. Poslal služku zpátky s odpovědí, že ihned přijde, došel
potom k šatníku, aby si vzal jiný kabát, a měl jakožto odpověď pro paní Grubachovou, jež
potichu naříkala na dotěrnou osobu, jedině prosbu, aby už odnesla nádobí od snídaně. “Vždyť
jste se toho skoro ani nedotkl,” řekla paní Grubachová. “Ach, jen to odneste,” zvolal K., bylo
mu, jako by ke každé věci byla nějak přimíšena slečna Montagová a činila ji odpornou.
Když šel předsíní, koukl po zavřených dveřích od pokoje slečny Bürstnerové. Ale nebyl pozván
tam, nýbrž do jídelny, jejíž dveře prudce otevřel, aniž zaklepal.
Byl to velmi dlouhý, ale úzký pokoj s jedním oknem. Bylo tam jen tolik místa, že se podařilo
postavit dvě skříně šikmo v rozích na straně, kde byly dveře, kdežto zbytek místnosti úplně
zaujímal dlouhý jídelní stůl, který začínal poblíž dveří a sahal až těsně k velkému oknu, k němuž
tím byl téměř znemožňován přístup. Stůl byl už prostřen, a to pro mnoho osob, ježto v neděli zde
obědvali skoro všichni nájemníci.
Když K. vešel, šla mu slečna Montagová od okna podle jedné stranu stolu vstříc. Pozdravili se
mlčky. Potom řekla slečna Montagová s hlavou jako vždy nadmíru vztyčenou: “Nevím, zda mě
znáte.” K. se na ni podíval nasupenýma očima. “Ovšem,” řekl, “vždyť bydlíte už delší dobu u
paní Grubachové.” “Vy se však, jak myslím, o pension mnoho nestaráte,” řekla slečna
Montagová. “Ne,” řekl K. “Nechtěl byste se posadit?” řekla slečna Montagová. Povytáhli oba
mlčky dvě židle zcela na konci stolu a usedli naproti sobě. Ale slečna Montagová ihned zase
vstala, neboť nechala na okně ležet kabelku a teď si pro ni došla; belhala se celým pokojem.
Když se, pohupujíc lehce kabelkou, zas vrátila, řekla: “Ráda bych si z pověření své přítelkyně
promluvila s vámi několik slov. Chtěla přijít sama, ale není jí dnes zcela dobře. Prosí, abyste
prominul a vyslechl mě místo ní. Nemohla by vám říci nic jiného, než vám povím já. Naopak,
myslím, že vám mohu dokonce říci víc, ježto jsem přece poměrně neúčastněna. Nemyslíte také?”
“Jaképak velké sdělování?” odpověděl K., jenž toho už měl dost, že oči slečny Montagové jsou
pořád upřeny na jeho rty. Osobovala si tím jakousi vládu i nad tím, co teprv chtěl povědět.
“Slečna Bürstnerová mi patrně nechce povolit osobní rozmluvu, o kterou jsem ji prosil.” “Tak
tomu je,” řekla slečna Montagová, “či spíše, tak tomu vůbec není, vyjadřujete to s podivnou
břitkostí. Zpravidla se přece rozmluvy ani nepovolují, ani nenepovolují. Ale může se stát, že
někdo pokládá rozmluvu za zbytečnou, a tak je tomu zde. Teď, po vaší poznámce, mohu mluvit
bez obalu. Prosil jste mou přítelkyni písemně nebo ústně o rozmluvu. Má přítelkyně, tak se aspoň
podle všeho domnívám, ví však, čeho se rozmluva má týkat, a je proto z důvodů, jež neznám,
přesvědčena, že by nikomu neprospělo, kdyby k rozmluvě skutečně došlo. Ostatně mi o tom
pověděla teprv včera a jen zcela zběžně, řekla při tom, že zajisté ani vám nemůže na té rozmluvě
mnoho záležet, neboť jste prý na takovou myšlenku připadl jen náhodou, a sám od sebe a bez
zvláštního vysvětlování poznáte ne-li hned teď, tedy přece velmi brzo, jak nesmyslné je to
všechno. Odpověděla jsem na to, že v tom může mít pravdu, že bych však k úplnému objasnění 
přece jen pokládala za výhodné, kdyby vám poskytla nějakou výslovnou odpověď. Nabídla jsem
se, že tento úkol převezmu, po jakémsi zdráhání má přítelkyně povolila. Doufám však, že jsem
tím jednala i ve vašem smyslu, neboť i nejmenší nejistota v nejnepatrnější věci je týravá, a lze-li
ji, jako v tomto případě, snadno odstranit, je přece lépe, když se tak stane ihned.” “Děkuji vám,”
řekl K. ihned, vstal pomalu, podíval se na slečnu Montagovou, pak přes stůl, pak z okna –
protější dům byl v slunci – a šel ke dveřím. Slečna Montagová popošla za ním několik kroků,
jako by mu zcela nedůvěřovala. Přede dveřmi musili však oba ucouvnout, neboť se otevřely a
vešel setník Lanz. K. ho viděl po prvé zblízka. Byl to velký, asi čtyřicetiletý muž s osmahlou
masitou tváří. Pozdravil lehkou úklonou, jež svědčila i K-ovi, pokročil potom k slečně
Montagové a políbil jí uctivě ruku. Byl velmi obratný v pohybech. Jeho zdvořilost vůči slečně
Montagové se nápadně odrážela od chování, jehož se jí dostalo od K-a. Přesto se zdálo, že se
slečna Montagová na K-a nezlobí, neboť chtěla ho dokonce, jak se K-ovi zdálo, představit
setníkovi. Ale K. nechtěl být představen, nebyl by býval schopen, aby se k setníkovi anebo k
slečně Montagové choval i jen trochu přívětivě, to políbení ruky je pro něho spojilo ve skupinu,
která ho pod rouškou největší nezáludnosti a nezištnosti chce oddalovat od slečny Bürstnerové.
K-ovi se však zdálo, že poznává nejen to, poznával také, že si slečna Montagová zvolila dobrý
postup, ovšem dvojsečný. Zveličovala význam vztahu mezi slečnou Bürstnerovou a K-em,
zveličovala především význam rozmluvy, o kterou K. požádal, a zároveň se pokoušela dát věcem
takovou tvářnost, jako by naopak K. všechno zveličoval. Ale zklame se, K. nehodlá nic
zveličovat, ví, že slečna Bürstnerová je maličká stenotypistka, která mu nebude dlouho odolávat.
Přitom úmyslně ani neuvážil, co o slečně Bürstnerové sly šel od paní Grubachové. O tom všem
přemítal, zatím co opouštěl pokoj, sotva pozdraviv. Chtěl ihned odejít do svého pokoje, ale
pozasmání slečny Montagové, jež uslyšel za sebou z jídelny, vnuklo mu nápad, že by snad
oběma, setníkovi i slečně Montagové, mohl způsobit překvapení. Rozhlížel se a poslouchal, zda
se z některého z okolních pokojů dá čekat nějaké vyrušení, bylo všude ticho, bylo slyšet jen
zábavu z jídelny a z chodby, která vedla ke kuchyni, hlas paní Grubachové. Příležitost se zdála
příznivá. K. šel ke dveřím vedoucím do pokoje slečny Bürstnerové a potichu zaklepal. Ježto se
nic nehýbalo, zaklepal ještě jednou, ale pořád ještě se neozvala odpověď. Spí? Anebo je jí
opravdu špatně? Anebo se zapírá jen proto, že tuší, že tak tiše může klepat jen K.? K. usoudil, že
se slečna zapírá, a zaklepal silněji, nakonec, ježto klepání bylo bez výsledku, opatrně a ne bez
pocitu, že dělá něco nesprávného a nadto marného, otevřel dveře. V pokoji nebylo živé duše.
Připomínal ostatně sotva ještě pokoj, jak jej K. znal. U zdi stály teď dvě postele jedna za druhou,
tři židle poblíž dveří byly přeplněny šatstvem a prádlem, skříň byla dokořán. Slečna Bürstnerová
patrně odešla, zatím co slečna Montagová v jídelně domlouvala K-ovi. K. tím nebyl valně
zaražen, sotva ještě očekával, že slečnu Bürstnerovou tak snadno zastihne, podnikl tento pokus
skoro jen ze vzdoru k slečně Montagové. Tím trapnější mu však bylo, když v okamžiku, kdy
zavíral za sebou dveře, uviděl v otevřených dveřích jídelny slečnu Montagovou a setníka, jak
spolu rozmlouvají. Stáli tam snad již od doby, kdy K. otevřel dveře, vyvarovali se každého zdání,
jako by snad K-a pozorovali, bavili se potichu a sledovali K-ovy pohyby jen tak, jako se člověk
za hovoru roztržitě rozhlíží, Ale na K-a ty pohledy přece jen těžce doléhaly, pospíšil si, aby se
podle zdi dostal do svého pokoje.
Kapitola pátá
Mrskač
Když K. jednoho z příštích večerů procházel chodbou, která oddělovala jeho kancelář od
hlavního schodiště – šel tentokrát skoro poslední domů, jen ve výpravně pracovali ještě dva 
sluhové ve světelném políčku jediné žárovky –, uslyšel jakési povzdychání za dveřmi, za nimiž
bývala, jak se vždy dohadoval, aniž ji kdy viděl, vždy jen komora na staré haraburdí. Zastavil se
udiven a ještě jednou pozorně poslouchal, aby zjistil, zda se nemýlí – na chvilku všechno utichlo,
potom však se znova ozvaly vzdechy. – Zprvu si chtěl dojít pro jednoho ze sluhů, vždyť mohlo
být, že by potřeboval svědka, potom však ho popadla tak nezkrotná zvědavost, že trhnutím
otevřel dveře. Byla to, jak se správně domníval, komora na haraburdí. Nepoužitelné staré
tiskopisy, překocené prázdné hliněné láhve na inkoust ležely za prahem. V komoře samé stáli
však tři muži, hrbili se v nízké místnosti. Svíčka přilepená na polici jim dávala světlo. “Co tu
tropíte?” ptal se K. hlasem, který přeskakoval rozechvěním, ale nikoli hlasitě. Jeden z mužů,
který zjevně ovládal ostatní a nejdřív na sebe upoutal pohled, vězel v jakýchsi tmavých kožených
šatech, jež ponechávaly krk až hluboko na prsa a celé paže obnaženy. Muž neodpověděl. Ale oba
ostatní zvolali: “Pane! Máme dostat výprask, protože sis na nás stěžoval u vyšetřujícího soudce.”
A teď teprv poznal K., že to jsou opravdu hlídači František a Vilda, a že třetí má v ruce metlu,
aby je bičoval. “Nu,” řekl K. a civěl na ně, “nestěžoval jsem si, pověděl jsem jen, jak se to
zběhlo v mém bytě. A bezvadně jste se zajisté nechovali.” “Pane,” řekl Vilda, zatím co se
František za jeho zády chtěl skrýt před třetím mužem, “kdybyste věděl, jak špatně jsme placeni,
soudil byste o nás líp. Živím rodinu, a tady František se chtěl oženit, člověk hledí něco trhnout,
jak se dá, pouhou prací to nejde, ani nejnamáhavější ne. Vaše jemné prádlo mě svedlo, rozumí
se, že je hlídačům zakázáno, aby si tak počínali, nebylo to v pořádku, ale taková je už zvyklost,
že prádlo připadne hlídačům, vždy se to tak dělalo, věřte mi; vždyť je to taky rozumné, copak
takové věci znamenají pro člověka, kterému se přihodí takové neštěstí, že ho zatknou? Ovšem,
když se pak o tom veřejně zmíní, přijde trest.” “Co tu říkáte, to jsem nevěděl, také jsem nikterak
nežádal, abyste byli potrestáni, mně šlo o zásadu.” “Františku,” obrátil se Vilda k druhému
hlídači, “neříkal jsem ti, že ten pán nežádal, abychom byli potrestáni? Teď slyšíš, že ani nevěděl,
že nás trest nemine.” “Nenech na sebe působit takovými řečmi,” řekl třetí K-ovi, “trest je stejně
spravedlivý, jako se mu nelze vyhnout.” “Neposlouchej ho,” řekl Vilda a přerušil se jen, aby
vztrhl k ústům ruku, na kterou dostal ránu metlou, “trestají nás jen proto, že jsi nás udal. Jinak by
se nám nebylo nic stalo, i kdyby se byli dověděli, co jsme udělali. Je to nějaká spravedlivost? My
dva, ale zvlášť já, jsme se jakožto hlídači velmi osvědčili po dlouhou dobu – sum musíš přiznat,
že jsme s hlediska úřadu dobře hlídali– měli jsme naději, že postoupíme, a byli by se z nás jistě
brzo stali mrskači, jako je ten zde, který měl právě štěstí, že ho nikdo neudal, neboť takové udání
se opravdu přihodí jen zřídkakdy. A teď, pane, je všechno ztraceno, naše kariéra je u konce,
budeme musit konat daleko podřízenější práce, než je hlídací služba, a k tomu ještě dostáváme
teď to hrozně bolestné bití.” “Což ta metla může způsobit takové bolesti?” zeptal se K. a
zkoumal metlu, kterou mával mrskač před ním. “Vždyť se musíme vysvléci do naha,” řekl Vilda.
“Ach tak,” řekl K. a zadíval se pozorně na mrskače, byl osmahlý jako námořník a měl divou
svěží tvář. “Což není žádná možnost, jak ty dva ušetřit výprasku?” ptal se ho. “Není,” řekl
mrskač a zavrtěl s úsměvem hlavou. “Svlékněte se i” poručil hlídačům. A K-ovi řekl: “Nevěř jim
všechno, co ti říkají, strachy z výprasku se už trochu pomátli na rozumu. Co na příklad ten tady”
– ukázal na Vildu – “povídal o své možné kariéře, je prostě k smíchu. Jen se podívej, jaký je to
tlusťoch – první rány metlou se dočista ztratí v samém sádle. Víš, čím tak ztloustl? Měl ve
zvyku, že všem zatčeným snědl snídani. Nesnědl snad také tvou snídani? Nu, vždyť jsem to
říkal. Ale z chlapa s takovým břichem nemůže nikdy být mrskač, to je úplně vyloučeno.” “Jsou i
takoví mrskači,” tvrdil Vilda, který si právě rozvazoval pásek u kalhot. “Nejsou,” řekl mrskač a
přejel mu metlou po krku, až sebou škubl, “nemáš poslouchat, máš se svléci.” “Dám ti dobrou
odměnu, pustíš-li je,” řekl K. a vyňal náprsní tobolku, nedívaje se teď na mrskače – takové věci
se vyřizují nejlépe, sklopí-li oba účastníci oči. “To mě asi potom chceš taxy udat,” řekl mrskač,
“a dopomoci i mně ještě k výprasku. Ne, ne!” “Měj přece rozum,” řekl K., “kdybych byl chtěl, 
aby ti dva zde by li potrestáni, nechtěl bych je přece teď vykoupit. Mohl bych zde prostě
prásknout dveřmi, prostě už nevidět a neslyšet a jít domů. To však neudělám, naopak, záleží mi
velmi na tom, abych je vysvobodil; kdybych byl tušil, že budou potrestáni anebo že by i jen
mohli být trestáni, nebyl bych pověděl jejich jména. Nepřikládám jim totiž vůbec nijakou vinu,
vinna je organisace, vinni jsou vysocí úředníci.” “Tak jest!” zvolali hlídači a dostali, ihned ránu
metlou na obnažená už záda. “Kdybys tu měl pod svou metlou nějakého vysokého soudce,” řekl
K. a stlačil, zatím co mluvil, dolů metlu, která se již zase pozvedla, “věru bych ti nebránil v bití,
naopak, dal bych ti ještě peníze, aby ses posílil na tak dobrou věc.” “Co říkáš, zní věrohodně,”
řekl mrskač, “ale já se nedám podplatit. Jsem zjednán, abych mrskal, a tak tedy mrskám.” Hlídač
František, který až dotud jevil dosti velkou zdrželivost, snad. protože očekával, že K-ovo
zasáhnutí povede k dobrým koncům, přistoupil teď ke dveřím, maje na sobě jen ještě kalhoty,
zavěsil se poklekaje K-ovi na paži a šeptal: “Nemůžeš-li vymoci slitování pro nás oba, pokus se
alespoň vysvobodit mne. Vilda je starší než já, je ve všem méně citlivý, také už jednou před
několika lety dostal za trest lehký výprask, já však nejsem ještě zneuctěn a k mému počínání mě
přiměl jen Vilda, který je v dobrých i zlých věcech mým učitelem. Dole před bankou čeká má
ubohá snoubenka, jak to dopadne, vždyť já se tak hrozně stydím.” Osoušel si K-ovým kabátem
obličej zalitý slzami. “Dál už nečekám,” řekl mrskač, popadl metlu oběma rukama a začal třískat
do Františka, zatím co se Vilda choulil v koutku a díval se po očku, neodvažuje se ani pohnout
hlavou. Tu se rozhlehl výkřik, jejž vyrazil František, nedílný a neměnný, bylo to, jako by
vycházel nikoli z člověka, nýbrž z týraného nástroje, celá chodba se jím rozléhala, dojista jej
bylo slyšet po celém domě. “Nekřič tak,” zvolal K., nemohl se zdržet, a zatím co se napjatě díval
směrem, odkud teď přispěchají sluhové, vrazil do Františka, ne silně, ale přece tak, že v
bezvědomí padl a v křeči ohledával rukama podlahu; ranám však neušel, metla si ho našla i na
zemi; zatím co se pod ní válel, kmitalo se její chvostiště pravidelně nahoru dolů. A již se v dálce
objevil sluha a několik kroků za ním druhý. K. rychle přibouchl dveře, přistoupil k blízkému
nádvornímu oknu a otevřel je. Křik úplně ustal. Aby se sluhové nepřibližovali, zvolal: “To jsem
já!” “Dobrý večer, pane prokuristo!” zavolali v odpověď. “Stalo se něco?” “Ne, ne,” odpověděl
K., “to rámusí jen nějaký pes na dvoře.” Když se sluhové přece jen nehýbali, dodal: “Můžete
zůstat u své práce.” Aby se nemusil se sluhy pustit do hovoru, vyklonil se z okna. Když se po
chvilce zas podíval do chodby, byli už pryč. K. však zůstal u okna, do komory se neodvážil a jít
domů se mu nechtělo rovněž. Dvůr, do něhož se díval, byl malý a čtvernohý, koldokola byly
kancelářské místnosti, všechna okna již byla setmělá, jen nejhořejší zachycovala pablesk měsíce.
K. se úporně snažil vniknout očima do tmy jednoho kouta na dvoře, kde se do sebe vklínilo
několik ručních vozíků, Trápilo ho, že se mu nepodařilo zabránit tomu mrskání, ale nebylo jeho
vinou, že se to nepodařilo, kdyby František nebyl křičel – ovšem, jistě to velmi bolelo, ale v
rozhodující chvíli se musí člověk ovládnout –, kdyby nebyl křičel, byl by K., je to alespoň velmi
pravděpodobné, našel ještě nějaký prostředek, aby mrskače přemluvil. Je-li veškeré nejnižší
úřednictvo samá chátra, proč by byl výjimkou právě mrskač, jenž má úřad nejnelidštější. K. také
dobře viděl, jak mu při pohledu na bankovku zasvítily oči, dal se do bití patrně jen proto, aby
ještě o něco vystupňoval úplatek. A K. by nebyl litoval peněz, záleželo mu opravdu na tom, aby
oba hlídače vysvobodil; když už začal potírat zkaženost toho soudnictví, rozumělo se samo
sebou, že zasáhne také po této stránce. Ale v okamžiku, kdy se František dal do křiku, bylo
ovšem všemu konec. K. nemohl dopustit, aby přišli sluhové a snad ještě bůhvíjací lidé a přistihli
ho při jednání s tou cháskou v komoře s haraburdím. Takovou obětavost nemohl na K-ovi
opravdu nikdo požadovat. Kdyby to byl chtěl udělat, bylo skoro prostší, kdyby se byl K. sám
svlekl a nabídl se mrskači náhradou za oba hlídače. Ostatně by byl mrskač takové zastoupení
zajisté nepřijal, ježto by tím byl, nezískávaje nijakou výhodu, těžce porušil svou povinnost,
neboť nemohlo ani být jinak, než že K., dokud se s ním koná řízení, je pro všechny zaměstnance 
soudu nedotknutelný.10) Ovšem bylo i možné, že v té příčině platí zvláštní ustanovení. Zajisté K.
nemohl udělat nic jiného než přirazit dveře, ačkoliv tím ani teď ještě nebylo pro K-a nikterak
odstraněno všechno nebezpečí. Že nakonec ještě vrazil do Františka, to bylo politováníhodné a
dalo se to omluvit jen jeho rozechvěním.
V dálce slyšel kroky sluhů; aby se jim nestal nápadným, zavřel okno a dal se směrem k hlavním
schodům. U dveří ke komoře se na chvilku zastavil a poslouchal. Bylo uvnitř úplné ticho.
Možná, že ten člověk hlídače ubil, vždyť byli nadobro v jeho moci. K. již vztáhl ruku po klice,
potom však ji zas odtáhl. Pomoci nemohl už nikomu, a sluhové ihned přijdou; umiňoval si však,
že o té věci ještě pojedná a že, pokud bude v jeho silách, náležitě potrestá skutečné vinníky,
vysoké úředníky, z nichž se mu dosud ani jediný neodvážil ukázat. Když sestupoval po schodech
před průčelím banky, pozoroval bedlivě všechny chodce na ulici, ale ani v širším okruhu nebylo
vidět dívku, která by na někoho čekala. Františkova zmínka, že na něho čeká snoubenka,
prokázala se lží ovšem odpustitelnou, jež měla jen za účel, aby vzbudila větší soucit.
I příštího dne ještě myslil K. pořád na ty hlídače; byl při práci roztržitý a musil, aby ji zdolal,
zůstat v kanceláři ještě o něco déle než minulého dne. Když cestou domů šel zas podle komory s
haraburdím, otevřel ji jakoby ze zvyku. Dech se mu zatajil úžasem z toho, co spatřil místo
očekávané tmy. Všechno bylo beze změny, jak to spatřil, když večer předtím otevřel dveře.
Tiskopisy a láhve od inkoustu hned za prahem, mrskač s metlou, hlídači doposud úplně
vysvlečení, svíčka na polici, a hlídači zanaříkali a volali: “Pane!” Ihned přirazil K. dveře a udeřil
do nich ještě pěstmi,
jako by se tím pevněji zavřely. Skoro plačky doběhl k sluhům, kteří klidně pracovali u snímacích
strojů a udiveni ustali v práci. “Vykliďte konečně jednou tu komoru na haraburdí!” volal.
“Vždyť nás ta špína zavalí!” Sluhové se nabídli, že to vykonají příštího dne, K. pokývl, teď
pozdě večer je už nemohl nutit k té práci, jak vlastně hodlal. Trochu se posadil, aby měl sluhy
chvíli na očích, zpřeházel několik dopisních snímků, čímž se domníval, že vzbudí zdání, jako by
je zkoumal, a ježto uznal, že se sluhové neodváží odejít zároveň s ním, šel pak unaven a s
prázdnou hlavou domů. 
